<!DOCTYPE html>
<html lang="it">
<head>
  <meta charset="UTF-8">
  <title>La lega dei giovani | Project Gutenberg</title>
  <link rel="icon" href="images/cover.jpg" type="image/x-cover">
  <style>
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2; text-align: justify;}
.blockquote {margin: 1em 10%; font-size: 95%;}
.center {text-align: center; text-indent: 0;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit;}
div.verso {text-align: center; padding-top: 2em; font-size: 95%; margin: 0 10%;}
div.verso p {text-align: inherit;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2,h3 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em; page-break-before: avoid;}
h3 {font-size: 120%; margin-top: 2em;}

span.smaller {display: block; font-size: 85%; margin: .5em 5%; line-height: 1.2em;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.mid {width: 50%; margin-left: 25%; margin-right: 25%;}
hr.tiny {width: 10%; margin-left: 45%; margin-right: 45%;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
.x-ebookmaker hr.silver {display: none;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.pad4 {margin-top: 4em;}
.pad2 {margin-top: 2em;}
.pad1 {margin-top: 1em;}

.x-small {font-size: 70%;}
.small {font-size: 85%;}
.large {font-size: 115%;}
.x-large {font-size: 130%;}
.main-t {font-size: 200%;}
.g {letter-spacing: .2em;}
.smcap {font-variant: small-caps;}
.lowercase {text-transform: lowercase;}

ul {list-style-type: none; line-height: 1.2em;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}

</style>
</head>
<body>
<div style='text-align:center'>*** START OF THE PROJECT GUTENBERG EBOOK 74606 ***</div>

<div class="booktitle">
<h1>
LA LEGA DEI GIOVANI
</h1>
</div>

<hr class="silver">

<div class="titlepage">
<p class="main-t">
<span class="x-small">LA</span><br>
LEGA <span class="smcap lowercase">DEI</span> GIOVANI
</p>

<hr class="tiny pad2">

<p>
COMMEDIA IN CINQUE ATTI
</p>

<p class="pad1 small">
DI
</p>

<p class="pad1 x-large">
<span class="smcap">Enrico Ibsen</span>
</p>

<hr class="tiny">

<p class="pad2">
Traduzione di Maria Savini.
</p>

<p class="pad4">
MILANO<br>
<span class="small g">FRATELLI TREVES, EDITORI</span><br>
1894.
</p>
</div>

<div class="verso">
<hr class="mid">
<p>
PROPRIETÀ LETTERARIA
</p>

<p>
<i>Chi intende valersi di questa traduzione per la recita, deve
assolutamente ottenerne il permesso dalla</i> <span class="smcap">Società Italiana
degli Autori</span>, <i>via Brera, 19, Milano.</i>
</p>

<p>
Tip. Fratelli Treves.
</p>
<hr class="mid">
</div>

<div class="chapter">
<p>
<span class="pagenum" id="Page_1">[1]</span>
</p>

<h2>PERSONAGGI:</h2>
</div>

<ul>
<li>Il ciambellano <span class="smcap">Bratsberg</span>, padrone di ferriere.</li>
<li><span class="smcap">Erik</span>, studente in legge e commerciante; <span class="smcap">Nora</span>, suoi figli.</li>
<li><span class="smcap">Selma</span>, moglie di Erik.</li>
<li>Il dottor <span class="smcap">Fieldbo</span>, medico delle ferriere.</li>
<li><span class="smcap">Stensgard</span>, avvocato.</li>
<li><span class="smcap">Monsen</span>, possidente di Storli.</li>
<li><span class="smcap">Bastiano</span>, <span class="smcap">Anna</span>, suoi figli.</li>
<li><span class="smcap">Helle</span>, studente, precettore dei figli di Monsen.</li>
<li><span class="smcap">Ringdal</span>, amministratore delle ferriere.</li>
<li><span class="smcap">Anders Lundestad</span>, possidente rurale.</li>
<li><span class="smcap">Daniele Hejre.</span></li>
<li>Signora <span class="smcap">Rundholmen</span>, albergatrice.</li>
<li><span class="smcap">Aslaksen</span>, tipografo.</li>
<li>Una cameriera presso Bratsberg.</li>
<li>Un cameriere.</li>
<li>Una cameriera presso la signora Rundholmen, ecc.</li>
</ul>

<p>
L’azione ha luogo presso alle ferriere del ciambellano Bratsberg,
nelle vicinanze d’una città commerciale al sud della Norvegia.
</p>

<div class="chapter">
<p>
<span class="pagenum" id="Page_3">[3]</span>
</p>

<h2>ATTO PRIMO.</h2>
</div>

<div class="blockquote">
<p>
Festa popolare per celebrare l’anniversario della Costituzione
norvegese del 17 maggio. Un parco. Musica e danze nel fondo.
Lampioncini multicolori sono appesi ai rami degli alberi. Verso
il centro, un po’ indietro, un palco per gli oratori. A destra l’ingresso
a una grande tenda. Davanti alla tenda una trattoria
con una tavola e delle sedie. Dalla parte opposta, molto sul davanti,
un’altra tavola, coperta di fiori, circondata da poltrone.
</p>
</div>

<h3>SCENA PRIMA.
<span class="smaller"><b>Lundestad, Ringdal</b>. Folla numerosa.</span></h3>

<p class="center">
(<i>Lundestad porta all’occhiello le insegne del Comitato.
È in piedi sul palco. Ringdal che porta le medesime
insegne sta presso la tavola di sinistra</i>).
</p>

<p>
<span class="smcap">Lund.</span> Ed ora, miei compagni, un evviva alla nostra
libertà! Noi l’abbiamo ereditata dai nostri padri; noi
la trasmetteremo ai nostri figli. Evviva l’anniversario
della nostra Costituzione! Evviva il 17 maggio!
</p>

<p>
<span class="smcap">La folla.</span> Evviva, evviva, evviva!
</p>

<p>
<span class="smcap">Ringd.</span> (<i>mentre Lundestad scende dal palco</i>). Evviva
anche il nostro vecchio Lundestad!
</p>

<p>
<span class="smcap">Alcune voci.</span> St! Zitto!
</p>

<p>
<span class="smcap">Molte voci.</span> Viva Lundestad! viva il vecchio Lundestad!
evviva, evviva!... (<i>La folla si disperde</i>).
</p>

<p>
<span class="pagenum" id="Page_4">[4]</span>
</p>

<h3>SCENA II.
<span class="smaller"><b>Detti</b> e <b>Monsen, Aslaksen, Bastiano, Stensgard</b>
che si spingono innanzi attraverso la folla,
un <b>Cameriere</b>.</span></h3>

<p>
<span class="smcap">Monsen.</span> In verità, che questa volta egli vuol morire!
</p>

<p>
<span class="smcap">Aslask.</span> Ancora ha parlato dei nostri interessi locali,
ah, ah!
</p>

<p>
<span class="smcap">Monsen.</span> È il discorso che ci regala tutti gli anni. Venite
di qui.
</p>

<p>
<span class="smcap">Stensg.</span> No, non di là, signor Monsen, potremmo perdere
di vista vostra figlia.
</p>

<p>
<span class="smcap">Monsen.</span> Oh, Anna saprà ben ritrovarci!
</p>

<p>
<span class="smcap">Bast.</span> E poi non è necessario: essa è accompagnata
dallo studente Helle.
</p>

<p>
<span class="smcap">Stensg.</span> Helle?
</p>

<p>
<span class="smcap">Monsen.</span> Sì, Helle. (<i>Lo urta amichevolmente nel gomito</i>)
Ma intanto con voi ci sono io, andiamo, venite:
qui discorreremo assai meglio (<i>Prende posto
alla tavola di sinistra</i>).
</p>

<p>
<span class="smcap">Ringd.</span> Scusate, signor Monsen, la tavola è riservata.
</p>

<p>
<span class="smcap">Stensg.</span> Riservata? E per chi?
</p>

<p>
<span class="smcap">Ringd.</span> Per Sua Eccellenza il ciambellano e per la sua
famiglia.
</p>

<p>
<span class="smcap">Stensg.</span> Che importa? Essi non sono qui, ora.
</p>

<p>
<span class="smcap">Ringd.</span> Noi li aspettiamo da un momento all’altro.
</p>

<p>
<span class="smcap">Stensg.</span> Va benissimo: ebbene, le «Loro Eccellenze»
prenderanno posto da un’altra parte. (<i>Prende una
poltrona</i>).
</p>

<p>
<span class="smcap">Lund.</span> (<i>mettendo una mano sulla poltrona</i>). Ma scusate,
non avete capito che questa tavola è riservata?
</p>

<p>
<span class="smcap">Monsen</span> (<i>si alza</i>). Venite, signor Stensgard, dei buoni
posti ce ne sono anche laggiù. Cameriere! neanche
<span class="pagenum" id="Page_5">[5]</span>
un cameriere c’è! Il Comitato della festa avrebbe
dovuto pensarci. Allora, Aslaksen, abbiate pazienza:
andate voi a prendere quattro bottiglie di <i>champagne</i>:
chiedete del più caro e dite che è Monsen
che paga. (<i>Aslaksen entra sotto la tenda</i>).
</p>

<p>
<span class="smcap">Lund.</span> (<i>si avvicina e si rivolge a Stensgard</i>). Spero che
non ve ne avrete a male....
</p>

<p>
<span class="smcap">Monsen.</span> Ma che! niente affatto!
</p>

<p>
<span class="smcap">Lund.</span> (<i>sempre a Stensgard</i>). Non sono io personalmente
che ha disposto così; è il Comitato della
festa....
</p>

<p>
<span class="smcap">Monsen.</span> Naturalmente: il Comitato ha dato i suoi ordini:
noi dobbiamo ubbidire.
</p>

<p>
<span class="smcap">Lund.</span> (<i>sempre a Stensgard</i>). Qui ci troviamo in casa
del signor ciambellano; egli ha messo a nostra disposizione
parco e giardino: era doveroso quindi....
</p>

<p>
<span class="smcap">Stensg.</span> Ma noi stiamo benissimo qui, signor Lundestad,
purchè ci lascino tranquilli: parlo della folla....
si capisce!
</p>

<p>
<span class="smcap">Lund.</span> (<i>amichevolmente</i>). Sì, sì, infine tutto va bene.
(<i>Si allontana verso il fondo</i>).
</p>

<p>
<span class="smcap">Aslak.</span> Il vino lo portano subito.
</p>

<p>
<span class="smcap">Monsen.</span> Una tavola riservata, e della quale il Comitato
s’incarica con speciale cura.... Eh, per un anniversario
di libertà non c’è male! Come cammina
il mondo, ora!
</p>

<p>
<span class="smcap">Stensg.</span> E voialtri brava gente perchè lo sopportate?
</p>

<p>
<span class="smcap">Monsen.</span> Che volete?... È la forza d’abitudine.
</p>

<p>
<span class="smcap">Aslak.</span> Voi siete qui da poco, signor avvocato. Se
conosceste un po’ meglio lo nostre condizioni locali!
</p>

<p>
<span class="smcap">Cameriere</span> (<i>porta lo champagne</i>). Eccovi serviti, signori.
È a vostre spese non è vero, signor Monsen?
</p>

<p>
<span class="smcap">Monsen.</span> Ma sicuramente, non aver paura. (<i>Il cameriere
esce. Monsen brinda con Stensgard</i>) Siate il
benvenuto fra noi, signor avvocato! Posso proprio
<span class="pagenum" id="Page_6">[6]</span>
dire che è un onore pel nostro paese che voi siate
venuto a stabilirvi qui. Abbiamo sempre inteso parlare
di voi dai giornali; e dei discorsi che tenevate
alle società letterarie, musicali ed altre: sappiamo
che avete un gran talento e che l’interesse pubblico
vi sta a cuore assai. Vi sia concesso dunque di prender
larga e coraggiosa parte nella.... uhm.... uhm....
</p>

<p>
<span class="smcap">Aslak.</span> Ai nostri affari locali.
</p>

<p>
<span class="smcap">Monsen.</span> Sì, ai nostri affari locali. Alla vostra salute!
(<i>Bevono</i>).
</p>

<p>
<span class="smcap">Stensg.</span> Grazie.... Per ciò che riguarda il coraggio e la
buona volontà, non dubitate, signori!
</p>

<p>
<span class="smcap">Monsen.</span> Bravo! Un bicchiere ancora per la buona
promessa!
</p>

<p>
<span class="smcap">Stensg.</span> Grazie.... ho terminato adesso....
</p>

<p>
<span class="smcap">Monsen.</span> Andiamo dunque: un altro bicchiere non fa
male (<i>toccano i bicchieri e bevono</i>). E a proposito;
giacchè siamo sull’argomento, bisogna che vi prevenga
di una cosa; qui il vero padrone, non è il
ciambellano, come parrebbe, ma è il vecchio Lundestad
che, senza averne l’aria, tiene, come si dice,
il filo dei burattini!
</p>

<p>
<span class="smcap">Stensg.</span> Me l’avevano detto: ma non capisco in che
modo un liberale come lui....
</p>

<p>
<span class="smcap">Monsen.</span> Lundestad? E voi credete che Anders Lundestad
sia un liberale? Sì, ai tempi della sua gioventù,
egli si è dato un po’ di verniciatura di liberalismo....
sapete: quel tanto che abbisogna per percorrere
la propria strada!
</p>

<p>
<span class="smcap">Stensg.</span> Ecco uno stato di cose che non può durare.
</p>

<p>
<span class="smcap">Aslak.</span> Ah, sì per Bacco! Sarebbe ora di mettere un
limite a tutto ciò!
</p>

<p>
<span class="smcap">Stensg.</span> Eh, sicuro ci vorrebbe....
</p>

<p>
<span class="smcap">Aslak.</span> Ci vuole il vostro intervento, signor avvocato:
voi siete l’uomo adatto a ciò. La lingua l’avete
<span class="pagenum" id="Page_7">[7]</span>
sciolta, non è vero? scrivere sapete, e bene. Il mio
giornale è, come sempre, a vostra disposizione.
</p>

<p>
<span class="smcap">Stensg.</span> Sentite, signor Monsen: se gli elettori fissassero
su di voi la loro scelta rinuncereste ad occuparvi
dei vostri interessi privati?
</p>

<p>
<span class="smcap">Monsen.</span> I miei interessi privati ne soffrirebbero certamente:
ma se il bene pubblico lo esigesse, metterei
da parte ogni considerazione personale.
</p>

<p>
<span class="smcap">Stensg.</span> Bravissimo, signor Monsen.... Io già mi sono
accorto che voi avete un partito.
</p>

<p>
<span class="smcap">Monsen.</span> Oh sì, mi lusingo che la maggioranza della
nuova generazione, di questa vigorosa gioventù....
</p>

<p>
<span class="smcap">Aslak.</span> St! Mi pare che stiano spiandoci....
</p>

<h3>SCENA III.
<span class="smaller"><b>Hejre, Stensgard, Monsen, Bastiano, Aslaksen.</b></span></h3>

<p>
<span class="smcap">Hejre</span> (<i>miope, guarda da una parte e dall’altra e si
avvicina al gruppo</i>). È permesso di occupare questo
posto libero? mi siederei volontieri.
</p>

<p>
<span class="smcap">Monsen.</span> Veramente di banchi solidi non ne mancano....
ma se volete accomodarvi alla nostra tavola....
</p>

<p>
<span class="smcap">Hejre.</span> Alla vostra tavola? Con molto piacere. (<i>Siede</i>)
Vediamo un po’.... è <i>champagne</i> questo?
</p>

<p>
<span class="smcap">Monsen.</span> Sì; ne gradireste un bicchiere con noi?
</p>

<p>
<span class="smcap">Hejre.</span> No, grazie davvero: <i>champagne</i> della signora
Rundholmen! Però.... però.... un bicchierino alla salute
di lor signori, bisognerebbe pur berlo! Se avessi
un bicchiere peraltro!
</p>

<p>
<span class="smcap">Monsen.</span> Bastiano, va a cercarne uno.
</p>

<p>
<span class="smcap">Bast.</span> Aslaksen, cercate voi questo bicchiere. (<i>Aslaksen
entra sotto la tenda. Alcuni secondi di silenzio</i>).
</p>

<p>
<span class="smcap">Hejre.</span> Ma forse io vi disturbo, signori. Ho interrotto
qualche discorso.... Ma prego, non prendetevi soggezione
<span class="pagenum" id="Page_8">[8]</span>
di me.... Grazie, Aslaksen. (<i>Saluta Stensgard</i>)
Oh, un forestiero? siete da poco nel paese? forse
l’avvocato Stensgard?
</p>

<p>
<span class="smcap">Monsen.</span> Precisamente. (<i>Presenta</i>) L’avvocato Stensgard;
il signor Daniele Hejre....
</p>

<p>
<span class="smcap">Bast.</span> Capitalista....
</p>

<p>
<span class="smcap">Hejre.</span> D’or in avanti, per esprimersi con esattezza.
Pel momento dei miei capitali mi sono liberato, e
con che sollievo.... e senza aver fatto bancarotta.
</p>

<p>
<span class="smcap">Monsen.</span> Bevete, bevete fintanto che spuma.
</p>

<p>
<span class="smcap">Hejre.</span> Sì, sì.... lasciamo andare queste corbellerie....
basta! Speriamo che sia una calamità passeggera.
Ora che i miei processi sono finiti, ho per le mani
un alto personaggio che.... Alla sua salute! Come?
non volete bere alla sua salute?
</p>

<p>
<span class="smcap">Stensg.</span> Ma scusate: si potrebbe almeno sapere chi è
questo gran personaggio?
</p>

<p>
<span class="smcap">Hejre.</span> Ah, ah! e non lo indovinate? Non crederete
certo ch’io parli di Monsen!... Di lui non si potrebbe
dire certamente che sia un gran personaggio! È del
ciambellano Bratsberg che si tratta, mio caro amico!
</p>

<p>
<span class="smcap">Stensg.</span> Oh, oh! in affari egli è sicuramente un uomo
d’onore....
</p>

<p>
<span class="smcap">Hejre.</span> Vi pare, eh giovanotto? Sentite. (<i>Si avvicina</i>)
Qualche anno fa io valevo tant’oro quanto peso:
mio padre m’aveva lasciato una grande sostanza.
Avrete inteso certamente parlare di mio padre il
vecchio signor Hejre: lo chiamavano il «milionario».
Era armatore, e aveva guadagnato delle somme
enormi all’epoca del libero commercio. Nella sua
casa c’era un lusso strepitoso.... aveva persino fatto
dorare le porte e le finestre!
</p>

<p>
<span class="smcap">Aslak.</span> E le cappe dei camini, non è vero?
</p>

<p>
<span class="smcap">Hejre.</span> Che, che! Questa è una storiella che inventarono
i giornali, a quell’epoca. Ma egli spendeva
<span class="pagenum" id="Page_9">[9]</span>
il suo denaro come meglio gli piaceva; ed io ho
fatto altrettanto.... Un viaggio a Londra, costosissimo....
Non avete inteso parlare del mio viaggio a
Londra? Avevo portato con me un vero seguito....
ma, davvero, non ne sapevate niente?... E quanto
denaro ho pure speso per l’incremento delle arti e
delle scienze! E quante giovani intelligenze sono
sbocciate per merito mio!
</p>

<p>
<span class="smcap">Aslak.</span> (<i>alzandosi</i>). Domando scusa, signori.
</p>

<p>
<span class="smcap">Monsen.</span> Come? volete lasciarci?
</p>

<p>
<span class="smcap">Aslak.</span> Sì, ho bisogno di fare un po’ di moto. (<i>Si allontana</i>).
</p>

<p>
<span class="smcap">Hejre.</span> Eccone uno, per esempio, di questo numero;
e me ne ricompensa come gli altri. Lo sapete voi
che egli ha studiato a mie spese per un anno intero?
</p>

<p>
<span class="smcap">Stensg.</span> Ah, così? Aslaksen ha studiato tanto?
</p>

<p>
<span class="smcap">Hejre.</span> Sì, come il giovane Monsen.... ma non è mai
giunto a capo di nulla, così che dopo un anno ha
dovuto smettere gli studii: io avevo già notato la
sua malaugurata passione pei liquori....
</p>

<p>
<span class="smcap">Monsen.</span> Ma scusate, non è questo certo che volevate
raccontare al signor Stensgard a proposito del ciambellano
Bratsberg.
</p>

<p>
<span class="smcap">Hejre.</span> Già, è vero. Oh è una storia lunga. All’epoca
in cui la fortuna di mio padre era all’apogeo, gli
affari del vecchio ciambellano andavano di male in
peggio.... Si tratta del padre dell’attuale ciambellano,
ciambellano anche lui.
</p>

<p>
<span class="smcap">Bast.</span> Naturalmente.... qui tutto è ereditario.
</p>

<p>
<span class="smcap">Hejre.</span> Tutto!... Fatto sta che il ribasso dell’argento,
le idee grandiose del vecchio, le imprudenze che
commise nel 1816, lo obbligarono a vendere una
parte delle sue terre.
</p>

<p>
<span class="smcap">Stensg.</span> E vostro padre le comperò?
</p>

<p>
<span class="smcap">Hejre.</span> Le comperò e le pagò. Quando poi divenni io
<span class="pagenum" id="Page_10">[10]</span>
il possessore di questi beni, cercai con ogni mezzo
di farli prosperare.
</p>

<p>
<span class="smcap">Bast.</span> Naturalmente....
</p>

<p>
<span class="smcap">Hejre.</span> Sicuro: feci eseguire molti lavori, tagliare i
boschi, restaurare vecchi fabbricati, ecc., ecc. Passa
qualche anno, arriva l’attuale ciambellano e distrugge
il contratto.
</p>

<p>
<span class="smcap">Stensg.</span> Per Bacco! E voi non siete stato capace d’impedirlo?
</p>

<p>
<span class="smcap">Hejre.</span> Eh, non fu possibile! Egli si valse di certe
piccole formalità che nel contratto erano state realmente
omesse.... d’altra parte io mi trovavo in serii
imbarazzi finanziarii, allora passeggeri, ma che, poco
a poco, divennero cronici. E come si fa, Dio mio,
al giorno d’oggi quando non si hanno capitali?...
</p>

<p>
<span class="smcap">Monsen.</span> Anche questo è vero.... fino a un certo punto
però; anche possedendo dei capitali, non si va molto
lontani, l’ho esperimentato, ed i miei, poveretti, lo
provano adesso.
</p>

<p>
<span class="smcap">Bast.</span> Oh se potessi tenere certa gente nelle unghie!
</p>

<p>
<span class="smcap">Stensg.</span> I vostri figli dite voi?
</p>

<p>
<span class="smcap">Monsen.</span> Sicuro; guardate Bastiano: non ha egli ricevuto
una buona educazione?
</p>

<p>
<span class="smcap">Hejre.</span> Anzi triplice educazione, se vi piace. Prima
studente; poi, di punto in bianco, pittore; infine,
e più rapidamente ancora, eccolo ingegnere civile.
</p>

<p>
<span class="smcap">Bast.</span> E me ne vanto, perdio!
</p>

<p>
<span class="smcap">Monsen.</span> Sicuro egli è ingegnere, eppure se c’è un lavoro
da eseguire pel comune, a chi viene affidato?
A degli stranieri, a gente della quale non si ha
garanzia alcuna.
</p>

<p>
<span class="smcap">Hejre.</span> È vero. Accadono qui delle cose vergognose.
L’anno scorso, per esempio, ci fu bisogno d’un amministratore
per la cassa di risparmio: non si volle
Monsen.... e fu data la preferenza a un uomo, che
<span class="pagenum" id="Page_11">[11]</span>
col denaro.... in genere.... (<i>tosse</i>) ha un po’ troppo
confidenza! Ed è sempre così.... se nel comune c’è
un qualunque lavoro o restauro da fare, non è mai
Monsen il favorito delle autorità. Ah, il <i>comune sufragium</i>
del diritto romano!.... in questo paese non
è che un naufragio negli affari comunali! Beh! che
porcherie! Alla vostra salute!
</p>

<p>
<span class="smcap">Monsen.</span> Grazie; e, tanto per cambiar discorso, dite
un po’ come vanno i vostri famosi processi?
</p>

<p>
<span class="smcap">Hejre.</span> Eh! non sono male avviati: ma per ora non
posso dirvene di più. E anche a proposito di ciò
quante ingiustizie, quanto vessazioni ho dovuto subire.
La settimana prossima io mi troverò nella dolorosa
necessità di citare tutto il consiglio comunale
davanti alla commissione degli arbitri.
</p>

<p>
<span class="smcap">Bast.</span> Ma è vero ciò che si dice, che una volta vi siate
citato voi stesso dinanzi a tale commissione?
</p>

<p>
<span class="smcap">Hejre.</span> Sì, sì, è vero: ma poi non vi sono comparso.
</p>

<p>
<span class="smcap">Monsen.</span> Ah, ah, non ci siete andato?
</p>

<p>
<span class="smcap">Hejre.</span> Avevo un buon pretesto legale! Bisognava
passare il canale; e disgraziatamente era proprio
l’epoca in cui Bastiano aveva appena costrutto il
ponte.... sapete, quel ponte che poco dopo.... patatrac....
precipitò nelle onde!
</p>

<p>
<span class="smcap">Bast.</span> Ah, sì! tutta colpa di quel maledetto!...
</p>

<p>
<span class="smcap">Hejre.</span> Calma, calma, giovanotto. Quanta gente qui
tende l’arco fino a che la corda si spezza! Così è
accaduto delle arcate del vostro ponte..... Eh, so
ben io quel che mi dico!
</p>

<p>
<span class="smcap">Monsen.</span> Sì, sì, bevete intanto. (<i>A Stensgard</i>) Lo sentite,
eh, il signor Hejre? Egli ha il privilegio, vedete,
di dire tutto ciò che gli pare e piace.
</p>

<p>
<span class="smcap">Hejre.</span> Ma per buona fortuna, signor mio! La libertà
di pensiero e di parola è l’unico diritto civile al
quale io tenga davvero.
</p>

<p>
<span class="pagenum" id="Page_12">[12]</span>
</p>

<p>
<span class="smcap">Stensg.</span> Ma anche a questo diritto però la legge impone
un limite, purtroppo!...
</p>

<p>
<span class="smcap">Hejre.</span> Ah, ah! sicuro, eh? Già vi vien l’acquolina
in bocca, non è vero, signor avvocato? Voi già
pensate quanto sarebbe piacevole per voi se mi si
intentasse un processo per ingiurie verbali? Eh,
eh, non crediate di darmela da intendere.... ho dell’esperienza!
</p>

<p>
<span class="smcap">Stensg.</span> In fatto d’insolenze, non è vero?
</p>

<p>
<span class="smcap">Hejre.</span> Là, là, non vi riscaldate, giovanotto, sebbene
questo faccia onore al vostro cuore; e perdonate
se ho detto un po’ troppo liberamente la mia opinione
su un amico vostro, assente!...
</p>

<p>
<span class="smcap">Stensg.</span> Sopra un amico mio assente?
</p>

<p>
<span class="smcap">Hejre.</span> Sì, sì; il figlio è certamente degno di rispetto
e di stima.... la figlia anche. E sapete.... quando io
lancio ogni tanto, qualche frecciata al ciambellano....
</p>

<p>
<span class="smcap">Stensg.</span> Al ciambellano? Ma credete voi che il ciambellano
e la sua famiglia siano i miei amici?
</p>

<p>
<span class="smcap">Hejre.</span> Eh, sicuramente: non si fanno visite ai propri
nemici, mi pare!
</p>

<p>
<span class="smcap">Monsen</span> e <span class="smcap">Bast.</span> Delle visite?
</p>

<p>
<span class="smcap">Hejre.</span> Ahi, ahi, ahi! m’è sfuggita una sciocchezza!
</p>

<p>
<span class="smcap">Monsen.</span> Voi avete fatto visita al ciambellano, dunque?
</p>

<p>
<span class="smcap">Stensg.</span> Ma no.... è una ridicola invenzione!
</p>

<p>
<span class="smcap">Hejre.</span> Mi dispiace proprio.... ma come potevo imaginare
che fosse un segreto? (<i>A Monsen</i>) Del resto
non bisogna pigliare alla lettera quello che dico....
Per visite, intendo visite ufficiali, di cerimonia, in
frac e guanti gialli....
</p>

<p>
<span class="smcap">Stensg.</span> Ed io vi ripeto che non ho mai parlato nè
col ciambellano, nè con altri della sua famiglia.
</p>

<p>
<span class="smcap">Hejre.</span> Ah, davvero? Nemmeno la seconda volta siete
stato ricevuto? giacchè so benissimo che la prima
volta vi fecero dire che non erano in casa.
</p>

<p>
<span class="pagenum" id="Page_13">[13]</span>
</p>

<p>
<span class="smcap">Stensg.</span> (<i>a Monsen</i>). Dovevo consegnargli una lettera
da parte di un amico.
</p>

<p>
<span class="smcap">Hejre</span> (<i>alzandosi</i>). Ah, questa è proprio grossa! Ecco
qua un giovinotto pieno di anima e di vita, ancora
inesperto, che va a far visita a un uomo di mondo,
a casa sua, che si raccomanda a lui.... L’uomo di
mondo gli fa chiudere la porta sul naso! Non è in
casa.... già non si è mai in casa quando accomoda
d’esser fuori.... Oh quest’è una villania!...
</p>

<p>
<span class="smcap">Stensg.</span> Oh Dio, lasciate codeste noiose istorie!
</p>

<p>
<span class="smcap">Hejre.</span> Non era in casa! Egli che dice continuamente:
Per le persone come si deve sono sempre in casa!
</p>

<p>
<span class="smcap">Stensg.</span> Egli dice così?
</p>

<p>
<span class="smcap">Hejre.</span> Oh, è un modo di dire come un altro! Neanche
Monsen non è mai stato ricevuto! Ma per voi
poi, non saprei il perchè, ha un’antipatia feroce....
sapete che cos’ha detto ieri?
</p>

<p>
<span class="smcap">Stensg.</span> Non m’importa affatto di saperlo.
</p>

<p>
<span class="smcap">Hejre.</span> Allora, punto fermo! Ciò che ha detto non
m’ha sorpreso venendo da lui: soltanto non capisco
perchè poi ha soggiunto che siete un avventuriero.
</p>

<p>
<span class="smcap">Stensg.</span> Un avventuriero?
</p>

<p>
<span class="smcap">Hejre.</span> Sì, e se desiderate saperne di più, vi dico che
egli ha dichiarato che voi siete un avventuriero e
un cavalier d’industria.
</p>

<p>
<span class="smcap">Stensg.</span> (<i>balzando in piedi</i>). Che cos’ha detto?
</p>

<p>
<span class="smcap">Hejre.</span> Avventuriero e cavalier d’industria, semplicemente.
</p>

<p>
<span class="smcap">Stensg.</span> E voi avete inteso questo?
</p>

<p>
<span class="smcap">Hejre.</span> Io no, perchè se fossi stato presente vi avrei
difeso, come meritate.
</p>

<p>
<span class="smcap">Monsen.</span> Ecco ciò che accade, quando....
</p>

<p>
<span class="smcap">Stensg.</span> Ah, ma ci vuole una grande imprudenza da
parte di quel signore, sapete!
</p>

<p>
<span class="pagenum" id="Page_14">[14]</span>
</p>

<p>
<span class="smcap">Hejre.</span> Andiamo, andiamo, non riscaldatevi tanto.
Avrà parlato senza dubbio in.... senso figurato! Del
resto domani potrete chiedergli una spiegazione,
poichè siete stato invitato al banchetto.
</p>

<p>
<span class="smcap">Stensg.</span> Io non sono invitato a nessun banchetto!
</p>

<p>
<span class="smcap">Hejre.</span> Come? due visite, e neppure un invito, oh, oh!...
</p>

<p>
<span class="smcap">Stensg.</span> Avventuriero e cavalier d’industria! Che intendeva
egli dire....?
</p>

<p>
<span class="smcap">Monsen.</span> Guardate! Basta parlar del diavolo perchè
se ne vedano le corna! Andiamo, Bastiano. (<i>Si allontana
con Bastiano</i>).
</p>

<p>
<span class="smcap">Stensg.</span> Dunque che cosa intendeva dire il conte, signor
Hejre?
</p>

<p>
<span class="smcap">Hejre.</span> Non saprei che rispondervi in proposito, caro
avvocato. Ne avete dispiacere?... qua la vostra mano,
giovanotto, scusate se sono stato troppo franco! Vedrete,
quanta dolorosa esperienza dovrete fare nella
vita! Voi siete giovane, ardente, pieno di fiducia....
ciò è nobile, commovente.... ma credete a me: «La
fiducia è d’argento, l’esperienza è d’oro.» È un proverbio
di mia invenzione. A rivederci. (<i>Esce</i>).
</p>

<h3>SCENA IV.
<span class="smaller"><b>Lundestad, Stensgard, Ringdal, Bratsberg, Dora,
Fieldbo, Rundholmen, Aslaksen,</b> Folla.</span></h3>

<p>
<span class="smcap">Lund.</span> (<i>è sul palco e agita il campanello</i>). La parola
è al signor Ringdal, amministratore delle ferriere.
</p>

<p>
<span class="smcap">Stensg.</span> Signor Lundestad, io domando la parola.
</p>

<p>
<span class="smcap">Lund.</span> Più tardi.
</p>

<p>
<span class="smcap">Stensg.</span> No, subito, immediatamente.
</p>

<p>
<span class="smcap">Lund.</span> Non posso: è il signor Ringdal che ha la parola.
</p>

<p>
<span class="smcap">Ringd.</span> (<i>sul palco</i>). Signori, noi abbiamo l’onore di salutare
qui, in mezzo a noi, un uomo dal cuore generoso,
<span class="pagenum" id="Page_15">[15]</span>
dalla mano benefica, che da molto tempo
noi consideriamo come padre, che mai non ci ha
rifiutato nè i suoi consigli, nè il suo appoggio, che
alla gente onorata ha sempre aperto la sua casa,
un uomo che.... che.... infine, poichè il nostro ospite
ama i lunghi discorsi.... evviva il ciambellano Bratsberg
e la sua famiglia. Evviva!
</p>

<p>
<span class="smcap">La Folla.</span> Evviva, evviva! (<i>Gran movimento, Bratsberg
stringe la mano delle persone che ha vicino</i>).
</p>

<p>
<span class="smcap">Stensg.</span> (<i>a parte</i>). Posso aver la parola, adesso?
</p>

<p>
<span class="smcap">Lund.</span> Prego.... il palco è a vostra disposizione.
</p>

<p>
<span class="smcap">Stensg.</span> (<i>salendo sulla tavola</i>). Ma io improvviso un
palco da me!
</p>

<p>
<span class="smcap">Dei giovanetti.</span> Bravo! Evviva!
</p>

<p>
<span class="smcap">Bratsb.</span> (<i>a Fieldbo</i>). Ma chi è dunque quell’uomo dai
modi così strani?
</p>

<p>
<span class="smcap">Fieldbo.</span> È l’avvocato Stensgard?
</p>

<p>
<span class="smcap">Bratsb.</span> Ah, è lui?
</p>

<p>
<span class="smcap">Stensg.</span> Ascoltatemi, amici, in questo giorno di festa;
ascoltate, voi che col cuore esuberante di gioia, celebrate
l’anniversario della vostra libertà. Io sono
uno straniero in mezzo a voi....
</p>

<p>
<span class="smcap">Aslak.</span> No....
</p>

<p>
<span class="smcap">Stensg.</span> Grazie della gentile parola: ma ancora io mi
sento straniero tra voi; eppure che importa? Il mio
cuore batte all’unisono col vostro; divide le vostre
gioie e i vostri dolori, le vostre lotte e i vostri
trionfi.... Ed ora, se mi permettete....
</p>

<p>
<span class="smcap">Aslak.</span> Sì, sì, vi è permesso, signor avvocato.
</p>

<p>
<span class="smcap">Lund.</span> Non interrompete; la parola non spetta a voi.
</p>

<p>
<span class="smcap">Stensg.</span> Ed a voi meno ancora! Io dichiaro sciolto il
Comitato della festa. Libertà! almeno un giorno di
libertà!
</p>

<p>
<span class="smcap">Giovanotti.</span> Viva la libertà!
</p>

<p>
<span class="smcap">Stensg.</span> Ah, si vorrebbe reprimere la libertà di parola,
<span class="pagenum" id="Page_16">[16]</span>
si vorrebbe chiudervi la bocca! Ribellatevi a
simile tirannia; io pel primo non vorrei parlare ad
una folla servile. La libertà di parola innanzi tutto!
dite altrettanto anche voi.
</p>

<p>
<span class="smcap">La folla.</span> Evviva, evviva!
</p>

<p>
<span class="smcap">Stensg.</span> Signori, simili feste infruttuose e vane devono
finire: bisogna che per l’avvenire la vostra festa di
maggio produca dei frutti dorati. Questa è la stagione
di seminarli, la stagione dove il dolce succo
inonda e benefica la terra. Ai primi di giugno saranno
appunto due mesi che abito tra voi, e quante
cose grandi e meschine, belle e brutte non ho io già
vedute!
</p>

<p>
<span class="smcap">Bratsb.</span> Dottore, di che parla costui?
</p>

<p>
<span class="smcap">Fieldbo.</span> Il tipografo Aslaksen crede che alluda ai
nostri affari locali.
</p>

<p>
<span class="smcap">Stensg.</span> Ho certamente constatato delle grandi qualità
in questo popolo, ma ho constatato anche come la
corruzione pesi sovr’esso e lo avvilisca e lo schiacci:
sì, ho veduti degli uomini ardenti e generosi; ma
ne vidi anche di quelli che chiusero la loro porta....
</p>

<p>
<span class="smcap">Dora.</span> Oh, Dio mio!
</p>

<p>
<span class="smcap">Bratsb.</span> Ma che cosa vuol dire?
</p>

<p>
<span class="smcap">Stensg.</span> Fratelli, una larva dell’antica schiavitù s’aggira
ancora intorno a voi, e getta un’ombra sinistra,
là dove la luce e la libertà dovrebbero sole
regnare. Via questo fantasma!
</p>

<p>
<span class="smcap">La folla.</span> Evviva, evviva il 17 maggio!
</p>

<p>
<span class="smcap">Dora.</span> Padre mio, andiamocene.
</p>

<p>
<span class="smcap">Bratsb.</span> Ma dove vuol andar a finire col suo fantasma?
di che parla, dottore?
</p>

<p>
<span class="smcap">Fieldbo</span> (<i>rapidamente</i>). Oh certamente dei.... (<i>Gli mormora
qualche parola</i>).
</p>

<p>
<span class="smcap">Bratsb.</span> Ah, ah! no.... ma davvero?
</p>

<p>
<span class="smcap">Dora</span> (<i>piano a Fieldbo</i>). Grazie.
</p>

<p>
<span class="pagenum" id="Page_17">[17]</span>
</p>

<p>
<span class="smcap">Stensg.</span> Se nessun altro avrà il coraggio di troncare gli
artigli al drago, ebbene l’avrò io! Ma noi dobbiamo
marciare insieme e rimanere strettamente uniti.
</p>

<p>
<span class="smcap">Molte voci.</span> Sì, sì!
</p>

<p>
<span class="smcap">Stensg.</span> Noi siamo i giovani: il tempo ci appartiene,
come noi apparteniamo al tempo. Il nostro diritto
è il nostro dovere: largo a tutti gli spiriti che sentono
il loro potere! Se voi lo volete, noi concluderemo
un’alleanza. Il regno del sacco di scudi è
terminato!
</p>

<p>
<span class="smcap">Bratsb.</span> Bravo! (<i>Al dottore</i>) Il sacco di scudi, ha
detto, non è vero?
</p>

<p>
<span class="smcap">Stensg.</span> Mi è arrivato da quella parte un bravo ironico....
</p>

<p>
<span class="smcap">Bratsb.</span> No....
</p>

<p>
<span class="smcap">Stensg.</span> E che m’importa? Nè la lode nè il biasimo
toccano l’uomo che ha la coscienza di ciò che vuole.
Ora noi entreremo tutti sotto la tenda, per concludervi
subito la nostra alleanza.
</p>

<p>
<span class="smcap">La folla.</span> Evviva, evviva! Portatelo in trionfo! evviva!
(<i>Lo prendono fra le braccia</i>).
</p>

<p>
<span class="smcap">Alcune voci.</span> Parlate ancora, ancora!
</p>

<p>
<span class="smcap">Stensg.</span> Restiamo saldamente uniti. La Provvidenza
protegge la Lega dei giovani. Le sorti di questo
paese, se noi lo vogliamo, stanno nelle nostre mani.
(<i>Lo portano sotto la tenda con grande entusiasmo</i>).
</p>

<p>
<span class="smcap">Rundhol.</span> (<i>asciugandosi un po’ gli occhi</i>). Come parla
bene! Non è vero che verrebbe la tentazione di
abbracciarlo!
</p>

<p>
<span class="smcap">Hejre.</span> Oh, no poi! io non lo abbraccerei certo!
</p>

<p>
<span class="smcap">Rundhol.</span> Oh, voi! ma lo credo bene!
</p>

<p>
<span class="smcap">Hejre.</span> Voi vorreste forse abbracciarlo, signora Rundholmen?
</p>

<p>
<span class="smcap">Rundhol.</span> Ma siete proprio un uomo terribile, signor
Hejre! (<i>Entra sotto la tenda con Hejre</i>).
</p>

<p>
<span class="pagenum" id="Page_18">[18]</span>
</p>

<h3>SCENA V.
<span class="smaller"><b>Bratsberg, Dora, Lundestad, Fieldbo, Hejre.</b></span></h3>

<p>
<span class="smcap">Bratsb.</span> Fantasma! drago! sacco di scudi! era alquanto
sconveniente! ma assai piccante!...
</p>

<p>
<span class="smcap">Lund.</span> Me ne è dispiaciuto davvero, Eccellenza.
</p>

<p>
<span class="smcap">Bratsb.</span> Vedete un po’ a che vi ha servito la vostra
famosa conoscenza degli uomini! È vero che tutti
possono ingannarsi. Buona notte, signor Lundestad,
e grazie di questa serata. (<i>Rivolgendosi a Dora e
a Fieldbo</i>) Ma, diavolo, come va che io ho potuto
essere scortese verso quel giovanotto?
</p>

<p>
<span class="smcap">Fieldbo.</span> Hum!
</p>

<p>
<span class="smcap">Dora.</span> Vuoi parlare della sua visita?
</p>

<p>
<span class="smcap">Bratsb.</span> Delle sue due visite! Tutta colpa di Lundestad
che me lo aveva dipinto come un cavalier
d’industria e non ricordo più che cosa d’altro! Meno
male che tutto si può ancor rimediare!
</p>

<p>
<span class="smcap">Dora.</span> E in che modo?
</p>

<p>
<span class="smcap">Bratsb.</span> Vieni, Dora: questa sera subito....
</p>

<p>
<span class="smcap">Fieldbo.</span> E vi pare, signore, che ciò ne valga veramente
la pena?
</p>

<p>
<span class="smcap">Dora</span> (<i>piano</i>). Zitto!
</p>

<p>
<span class="smcap">Bratsb.</span> Quando si è commesso un fallo, bisogna ben
rimediarvi!... Ho passato un’ora piacevolissima....
che voi non m’avevate preparata.
</p>

<p>
<span class="smcap">Fieldbo.</span> Io?
</p>

<p>
<span class="smcap">Bratsb.</span> Sì, sì, voi e gli altri.
</p>

<p>
<span class="smcap">Fieldbo.</span> Ma scusate, che cosa....
</p>

<p>
<span class="smcap">Bratsb.</span> Prego.... non insistete. Buona notte, dottore.
(<i>Bratsberg e Dora si allontanano da sinistra. Fieldbo
li guarda con aria pensierosa</i>).
</p>

<p>
<span class="pagenum" id="Page_19">[19]</span>
</p>

<h3>SCENA VI.
<span class="smaller"><b>Lundestad, Fieldbo, Aslaksen, Hejre.</b></span></h3>

<p>
<span class="smcap">Aslak.</span> (<i>fuori della tenda</i>). Cameriere! Una penna, un
calamaio, della carta. Tutto va a gonfie vele, signor
dottore! La lega è fondata!
</p>

<p>
<span class="smcap">Lund.</span> (<i>si è avvicinato pianamente</i>). Siete in molti a
firmare?
</p>

<p>
<span class="smcap">Aslak.</span> Quasi trentasette, senza contare le donne. Cameriere!
presto una penna, dell’inchiostro, della
carta.... Ah, sì! il cameriere, vattelapesca dov’è!
Sempre colpa della nostra amministrazione locale!
(<i>Entra sotto la tenda</i>).
</p>

<p>
<span class="smcap">Lund.</span> Auf! che giornata calda!
</p>

<p>
<span class="smcap">Fieldbo.</span> Temo che domani farà più caldo ancora.
</p>

<p>
<span class="smcap">Lund.</span> Che ne dite, dottore? Credete che Sua Eccellenza
si sia arrabbiato molto?
</p>

<p>
<span class="smcap">Fieldbo.</span> Ma niente affatto; lo avete veduto. E che ve
ne pare di questa nuova società? Ecco nuove lotte
di partito che si preparano in paese.
</p>

<p>
<span class="smcap">Lund.</span> Una vera lotta, avete ragione. Ha dell’ingegno
quell’avvocato?
</p>

<p>
<span class="smcap">Fieldbo.</span> E molta volontà di emergere!
</p>

<p>
<span class="smcap">Lund.</span> Ah questa è la smania di tutti i giovani!
Anch’io ho fatto altrettanto, ai tempi della mia
gioventù! Entriamo anche noi, volete?
</p>

<p>
<span class="smcap">Hejre</span> (<i>esce dalla tenda</i>). Oh ecco Lundestad! Venite
forse a far dell’opposizione? quand’è così, affrettatevi,
signor mio!
</p>

<p>
<span class="smcap">Lund.</span> Oh sono sempre in tempo!
</p>

<p>
<span class="smcap">Hejre.</span> No, no, è troppo tardi. Vorreste per caso essere
padrino? (<i>«Urrà» sotto la tenda</i>) Sentite i chierici
che cantano l’<i>amen</i>. Il battesimo è terminato.
<span class="pagenum" id="Page_20">[20]</span>
Ed un’altra colonna si è spezzata! e ne cadranno
ancora! Sarà come la foresta dopo l’uragano! Bellissima
prospettiva!
</p>

<p>
<span class="smcap">Fieldbo.</span> Ciò vi sta a cuore, mi sembra, signor Hejre?
</p>

<p>
<span class="smcap">Hejre.</span> Mi sta a cuore? Ma a me particolarmente
niente del tutto. Io mi rallegro solo del bene dei
miei concittadini, e sarò lieto assai di vedere finalmente
nel nostro paese un po’ di vita, un po’ d’animazione.
Ma quanto a me personalmente.... figuratevi....
Sarebbe il caso di ripetervi ciò che diceva
sempre mio nonno buonanima: che il sole splenda
di notte, e la luna di giorno, per me fa lo stesso!
(<i>Esce da destra</i>).
</p>

<p>
<span class="smcap">La folla.</span> Viva l’avvocato Stensgard! Evviva, evviva
la Lega dei giovani! Del vino, della birra, del <i>punch!</i>
Evviva, evviva!
</p>

<p>
<span class="smcap">Bast.</span> (<i>sulla porta della tenda</i>). Dio vi benedica, e
tutta l’umanità con lui! (<i>Con voce interrotta e commossa</i>)
Oh dottore, mi sento così ringagliardito questa
sera, che bisogna bene che faccia qualche cosa!
</p>

<p>
<span class="smcap">Fieldbo.</span> Oh, oh! e che vorreste fare?
</p>

<p>
<span class="smcap">Bast.</span> Credo che finirò per andare al club a bastonare
di santa ragione due o tre fra i miei amici! (<i>Esce</i>).
</p>

<h3>SCENA VII.
<span class="smaller"><b>Stensgard</b> e <b>Fieldbo</b>.</span></h3>

<p>
<span class="smcap">Stensg.</span> Sei tu caro Fieldbo?
</p>

<p>
<span class="smcap">Fieldbo.</span> Ai vostri ordini, novello signore del popolo!
Dunque, sei stato eletto presidente ad unanimità?
</p>

<p>
<span class="smcap">Stensg.</span> Naturalmente, ma....
</p>

<p>
<span class="smcap">Fieldbo.</span> Vedremo ora che cosa ti renderà tale onorificenza:
qualche magnifico posto certamente! Amministratore
della cassa di Risparmio, o forse....
</p>

<p>
<span class="pagenum" id="Page_21">[21]</span>
</p>

<p>
<span class="smcap">Stensg.</span> Oh, non dir cose che tu non puoi pensare:
perchè vuoi far credere d’aver un cuore arido e
vuoto, quando non è così!
</p>

<p>
<span class="smcap">Fieldbo.</span> Ebbene, allora niente più malignità: ti ascolto.
</p>

<p>
<span class="smcap">Stensg.</span> Oh caro Fieldbo! Ritorna, te ne prego, ad
essermi sinceramente amico, come una volta: perchè
da qualche tempo in qua hai assunto quell’aria
scrutatrice ed ironica, che mi ha allontanato da te?
Ma ho avuto torto.... (<i>Lo abbraccia</i>) Dio mio, quanto
sono felice!
</p>

<p>
<span class="smcap">Fieldbo.</span> Sei felice? Ebbene, anch’io lo sono!
</p>

<p>
<span class="smcap">Stensg.</span> Non sarei il più miserabile degli uomini se
questa gioia non mi rendesse buono e giusto? Che
ho fatto io per meritare tanta felicità?
</p>

<p>
<span class="smcap">Fieldbo.</span> Eccoti la mia mano. Questa sera sento di
volerti bene!
</p>

<p>
<span class="smcap">Stensg.</span> Dimmi la verità, amico: non ti sembra forse
una felicità suprema quella di camminare innanzi,
seguito dalla folla plaudente? Non ti sembra che
questo trionfo, commovendo l’animo nostro, lo renda
più buono, più dolce, più affettuoso verso il prossimo?
Oh, questa brava gente! io vorrei abbracciarla
tutta, per farmi perdonare, in certo qual modo,
la preferenza che Dio ha mostrato verso di me.
</p>

<p>
<span class="smcap">Fieldbo</span> (<i>a mezza voce</i>). E dire che un sol uomo può
tanto! Questa sera non saprei uccidere una mosca,
nè recidere un fiore dallo stelo!
</p>

<p>
<span class="smcap">Stensg.</span> Tu?
</p>

<p>
<span class="smcap">Fieldbo.</span> Lascia star questo: io volevo dirti solamente
che ti comprendo.
</p>

<p>
<span class="smcap">Stensg.</span> Che notte deliziosa! Qui tutto è calma, è
silenzio: intorno a noi risuonano ancora le grida
giubilanti della folla, le ultime note della musica....
Oh chi non si sente migliore in questi momenti,
non merita neanche di vivere!
</p>

<p>
<span class="pagenum" id="Page_22">[22]</span>
</p>

<p>
<span class="smcap">Fieldbo.</span> Sì, ma dimmi, che cosa farete domani, che
cosa farete nei giorni seguenti, che cosa volete
fabbricare?
</p>

<p>
<span class="smcap">Stensg.</span> Fabbricare? Ma prima bisogna demolire, caro
mio! Fieldbo, ho sognato una volta che il giorno
del giudizio universale era venuto; io guardavo
attraverso le nuvole: il sole era scomparso, solo i
lampi mandavano sinistri bagliori. Poi la
tempesta; essa travolse ogni cosa.... le foglie degli
alberi e gli uomini. Questi venivano trascinati violentemente
e sembravano tanti borghesi che corressero
in traccia dei loro cappelli, portati via dal
vento! Cosicchè quando si avvicinarono a me fui
assai sorpreso di vedere che erano tutti imperatori
e re, che invano correvano dietro furiosamente alle
loro corone, ai loro scettri. Così ne passarono centinaia
e centinaia senza sapere il perchè di tal
corsa sfrenata. Alouni gridavano: «Ma donde viene
questa orribile tempesta?» E si udiva rispondere
fra il muggito del tuono e il sibilo del vento: «Una
voce potente si è fatta sentire, e dall’eco che ha
risvegliata si è scatenata la bufera.»
</p>

<p>
<span class="smcap">Fieldbo.</span> E quando hai sognato questo?
</p>

<p>
<span class="smcap">Stensg.</span> Oh, molti anni fa!
</p>

<p>
<span class="smcap">Fieldbo.</span> Forse in quel momento c’era la rivoluzione
in qualche parte d’Europa, tu avevi pranzato bene
e letto i giornali....
</p>

<p>
<span class="smcap">Stensg.</span> Oh, il medesimo brivido ghiacciato! l’ho sentito
questa sera passarmi per le vene! Sì, farò il
mio dovere, sarò la voce che....
</p>

<p>
<span class="smcap">Fieldbo.</span> Ascolta, mio caro, e rifletti. Tu vuoi essere
la voce, non è vero? Qui, in questa città? e dove
sarà, dimmi, l’eco che solleverà la tempesta? Della
gente come il possidente Monsen, come Bastiano!
Invece di imperatori e re fuggitivi, noi vedremo
<span class="pagenum" id="Page_23">[23]</span>
il signor Lundestad correre in traccia della sua elezione
a deputato.... E che resterà del tuo bel sogno?...
il principio soltanto: dei meschini borghesi che corrono
al vento!
</p>

<p>
<span class="smcap">Stensg.</span> Sì, dapprincipio; ma chi può sapere fin dove
una tempesta estenderà le sue rovine?
</p>

<p>
<span class="smcap">Fieldbo.</span> Fantasie! E poi, accecato, circuito come sei
da questa gente, finirai col rivolgere contro di noi
le tue armi, vedrai!
</p>

<p>
<span class="smcap">Stensg.</span> Non è vero.
</p>

<p>
<span class="smcap">Fieldbo.</span> Sì, sì, vedrai. Subito dopo il tuo arrivo, Monsen
ti ha teso il laccio, e ti rovinerà, se non ti liberi
di lui. Il ciambellano Bratsberg è un uomo
d’onore, te lo assicuro. Sai perchè Monsen lo odia
tanto? Perchè....
</p>

<p>
<span class="smcap">Stensg.</span> No, taci: non offendere i miei amici.
</p>

<p>
<span class="smcap">Fieldbo.</span> Vediamo, Stensgard: Monsen è proprio un
amico tuo?
</p>

<p>
<span class="smcap">Stensg.</span> Mi ha accolto in casa sua colla massima gentilezza.
</p>

<p>
<span class="smcap">Fieldbo.</span> Sì, ma le persone più considerate in paese
non vogliono saperne di andar da lui!
</p>

<p>
<span class="smcap">Stensg.</span> Oh, sarà qualche funzionario ambizioso! oh,
li conosco! Per conto mio posso dire che mi ha ricevuto
con tale distinzione, con tanti riguardi, che....
</p>

<p>
<span class="smcap">Fieldbo.</span> Con distinzione! Ah, Dio mio, ma ti pare?...
</p>

<p>
<span class="smcap">Stensg.</span> Oh, per questo io giudico imparzialmente.
Il signor Monsen ha delle buone qualità: è istruito
e intelligente negli affari pubblici.
</p>

<p>
<span class="smcap">Fieldbo.</span> Delle buone qualità? Eh, a modo suo sì. È
istruito, perchè riceve i giornali, e vi legge i tuoi
articoli e i tuoi discorsi; è anche intelligente, se
vuoi, negli affari pubblici.... lo ha dimostrato approvando
i tuoi discorsi e i tuoi articoli!
</p>

<p>
<span class="smcap">Stensg.</span> Fieldbo, Fieldbo, non ricominciare colle malignità!
<span class="pagenum" id="Page_24">[24]</span>
non dire quello che tu non pensi.... Io ho
une forte motivo per aver agito così... e te lo confido.
Dimmi un po’, conosci tu Anna?
</p>

<p>
<span class="smcap">Fieldbo.</span> Anna Monsen? Sì, un po’.
</p>

<p>
<span class="smcap">Stensg.</span> Essa va qualche volta in casa Bratsberg?
</p>

<p>
<span class="smcap">Fieldbo.</span> Sì, va di nascosto a trovare la signorina
Bratsberg, che è sua compagna d’infanzia.
</p>

<p>
<span class="smcap">Stensg.</span> E che te ne pare?
</p>

<p>
<span class="smcap">Fieldbo.</span> Da quello che ho inteso dire è una buonissima
ragazza.
</p>

<p>
<span class="smcap">Stensg.</span> Oh, se tu la vedessi in casa sua, quanto è
premurosa e buona coi suoi fratellini! E quanta
assistenza ha fatto a sua madre, povera donna,
che negli ultimi anni era un po’ alterata di mente!
</p>

<p>
<span class="smcap">Fieldbo.</span> Sì, lo so, l’ho curata anch’io per qualche
tempo. Ma dimmi un po’, caro amico, non mi vorrai
far credere....
</p>

<p>
<span class="smcap">Stensg.</span> Ma sì, Fieldbo, io l’amo realmente: e te lo
posso dire. Capisco che ciò ti sorprenda, tanto più
che tu saprai del mio famoso fidanzamento a Cristiania,
andato a vuoto....
</p>

<p>
<span class="smcap">Fieldbo.</span> Sì, me l’hanno raccontato.
</p>

<p>
<span class="smcap">Stensg.</span> È stato tutto un malinteso.... ho dovuto troncare
ogni cosa.... era il meglio che potessi fare....
t’assicuro però che ne ho avuto molto dispiacere....
Ma grazie a Dio, la è finita. È questo uno dei motivi
per cui ho lasciato Cristiania.
</p>

<p>
<span class="smcap">Fieldbo.</span> E Anna Monsen corrisponde al tuo affetto?
</p>

<p>
<span class="smcap">Stensg.</span> Sì, caro amico, non ho ragione di dubitarne.
</p>

<p>
<span class="smcap">Fieldbo.</span> Allora tutto va a gonfie vele!. Puoi proprio
chiamarti fortunato! e ho il mio motivo di dirlo!...
</p>

<p>
<span class="smcap">Stensg.</span> Ah, davvero? Credi che ella abbia detto qualche
cosa alla signorina Bratsberg?
</p>

<p>
<span class="smcap">Fieldbo.</span> No, tu non puoi capirmi. Ma senti.... come
va che ti sei gettato con tanto ardore nella lotta
<span class="pagenum" id="Page_25">[25]</span>
politica? Perchè aspiri così vivamente alle acclamazioni
della folla?
</p>

<p>
<span class="smcap">Stensg.</span> Ma, caro mio, l’amore non deve andar disgiunto
dal lavoro: al contrario lo aiuta, lo nobilita!
Ed io debbo appunto attraversar queste lotte,
questo trambusto, per arrivare sino a lei.
</p>

<p>
<span class="smcap">Fieldbo.</span> Volgare tragitto, in verità.
</p>

<p>
<span class="smcap">Stensg.</span> Eh, che vuoi? Sono ambizioso, lo sai, e voglio
percorrere una via luminosa: il tempo stringe, ho
già trent’anni, e quando ci penso, mi prende il rimorso....
</p>

<p>
<span class="smcap">Fieldbo.</span> E ti proponi di emendarti....
</p>

<p>
<span class="smcap">Stensg.</span> Ah, tu hai sempre voglia di ridere! Tu non
hai mai provato questo bisogno di movimento, di
vita. Tu sei sempre stato indolente, sempre e dappertutto:
in collegio e all’università; all’estero e qui.
</p>

<p>
<span class="smcap">Fieldbo.</span> Non dico di no, ma quest’indolenza è piacevolissima,
sai? Non rassomiglia per niente alla
stanchezza mortale che vi fa cadere, voialtri, sotto
la tavola, quando....
</p>

<p>
<span class="smcap">Stensg.</span> Finiscila con queste sciocchezze; tu ti burli
di me, e fai male: vuoi spegnere tutto il mio entusiasmo....
</p>

<p>
<span class="smcap">Fieldbo.</span> Oh, ma sai se il tuo entusiasmo è così
poco....
</p>

<p>
<span class="smcap">Stensg.</span> Basta, basta; non turbare la mia felicità:
non mi credi forse sincero, Fieldbo?
</p>

<p>
<span class="smcap">Fieldbo.</span> Sincerissimo, non ne dubito.
</p>

<p>
<span class="smcap">Stensg.</span> E allora non scoraggiarmi, non rendermi diffidente.
(<i>Rumori sotto la tenda</i>) Senti, Fieldbo! Bevono
alla mia salute. Non è forse nobilissima l’idea
che agita questa folla?
</p>

<p>
<span class="pagenum" id="Page_26">[26]</span>
</p>

<h3>SCENA VIII.
<span class="smaller"><b>Detti, Helle, Dora</b> e <b>Anna</b>.</span></h3>

<p>
<span class="smcap">Helle.</span> Vedete, signorina, l’avvocato Stensgard è là.
</p>

<p>
<span class="smcap">Dora.</span> Allora è inutile andar più innanzi. Buona notte,
Anna! Buona notte.
</p>

<p>
<span class="smcap">Helle</span> e <span class="smcap">Anna.</span> Buona notte, buona notte. (<i>Escono</i>).
</p>

<p>
<span class="smcap">Dora</span> (<i>avvicinandosi</i>). Permettete.... io sono la figlia
del proprietario delle ferriere Bratsberg, e ho una
lettera di mio padre per voi.
</p>

<p>
<span class="smcap">Stensg.</span> Per me?
</p>

<p>
<span class="smcap">Dora.</span> Sì, eccola. (<i>Vuole allontanarsi</i>).
</p>

<p>
<span class="smcap">Fieldbo.</span> Mi permettete di accompagnarvi?
</p>

<p>
<span class="smcap">Dora.</span> No, grazie, vado sola. Buona notte. (<i>Se ne va</i>).
</p>

<p>
<span class="smcap">Stensg.</span> (<i>legge vicino a un lampione</i>). Che cosa significa
ciò?...
</p>

<p>
<span class="smcap">Fieldbo.</span> E che ti scrive il signor Bratsberg?
</p>

<p>
<span class="smcap">Stensg.</span> (<i>ridendo forte</i>). Ah questa non me l’aspettavo
davvero!
</p>

<p>
<span class="smcap">Fieldbo.</span> Dimmi dunque....
</p>

<p>
<span class="smcap">Stensg.</span> Ma è un miserabile personaggio, costui!
</p>

<p>
<span class="smcap">Fieldbo.</span> Ah, questo è troppo!
</p>

<p>
<span class="smcap">Stensg.</span> E lo ripeterò, se ti piace.... Del resto no.... non
importa, non badiamoci. (<i>Mette la lettera in tasca</i>)
Che ciò resti fra noi. (<i>La folla esce dalla tenda</i>).
</p>

<h3>SCENA IX.
<span class="smaller"><b>Monsen, Lundestad, Fieldbo, Stensgard, Bastiano,
Aslaksen.</b></span></h3>

<p>
<span class="smcap">Monsen.</span> Dov’è il signor Stensgard?
</p>

<p>
<span class="smcap">La folla.</span> Eccolo. Evviva, evviva!
</p>

<p>
<span class="smcap">Lund.</span> Il signor avvocato ha dimenticato il suo cappello.
(<i>Glie lo consegna</i>).
</p>

<p>
<span class="pagenum" id="Page_27">[27]</span>
</p>

<p>
<span class="smcap">Aslak.</span> Eccovi del punch, ben caldo.
</p>

<p>
<span class="smcap">Stensg.</span> Grazie, non ne voglio più.
</p>

<p>
<span class="smcap">Monsen.</span> E che i membri della Lega si ricordino che
domani c’è una riunione in casa mia, a Storli.
</p>

<p>
<span class="smcap">Stensg.</span> Domani? No, no, non è per domani.
</p>

<p>
<span class="smcap">Monsen.</span> È necessario per compilare il manifesto.
</p>

<p>
<span class="smcap">Stensg.</span> Ma domani, in realtà, io non posso; dopo
domani, oppure un altro giorno. Ed ora, buona
notte, signori. I miei sinceri ringraziamenti per
l’indimenticabile serata, ed un evviva ancora all’avvenire!
</p>

<p>
<span class="smcap">La folla.</span> Evviva! accompagnamolo a casa!
</p>

<p>
<span class="smcap">Stensg.</span> Grazie, grazie, no!
</p>

<p>
<span class="smcap">Aslak.</span> Vogliamo accompagnarvi tutti.
</p>

<p>
<span class="smcap">Stensg.</span> Ebbene, grazie. Buona notte, Fieldbo.... già
mi figuro che tu non mi accompagni!
</p>

<p>
<span class="smcap">Fieldbo.</span> No, no: io ci tengo a ripeterti che la tua espressione
riguardo al signor Bratsberg....
</p>

<p>
<span class="smcap">Stensg.</span> St! Piano! L’espressione era troppo forte....
gettiamoci un velo! Andiamo, cari amici; poichè
volete accompagnarmi, sono con voi.
</p>

<p>
<span class="smcap">Monsen.</span> Il vostro braccio, Stensgard.
</p>

<p>
<span class="smcap">Bast.</span> Musica! Fiato agli istrumenti! Una canzone
patriottica!
</p>

<p>
<span class="smcap">La folla.</span> Una canzone! Musica! (<i>Si canta un inno
patriottico e la folla se ne va</i>).
</p>

<p>
<span class="smcap">Fieldbo</span> (<i>a Lundestad</i>). Egli ha un seguito imponente!
</p>

<p>
<span class="smcap">Lund.</span> Ma è anche un duce imponente!
</p>

<p>
<span class="smcap">Fieldbo.</span> Dove andate ora, signor Lundestad?
</p>

<p>
<span class="smcap">Lund.</span> Oh, io vado a casa a dormire. Buona notte.
(<i>Se ne va. Fieldbo resta solo nel fondo</i>).
</p>

<p class="pad2 center large">
(<i>Cala la tela</i>).
</p>

<div class="chapter">
<p>
<span class="pagenum" id="Page_28">[28]</span>
</p>

<h2>ATTO SECONDO.</h2>
</div>

<div class="blockquote">
<p>
Un salone che dà sul giardino in casa Bratsberg. Mobili eleganti,
fiori e piante rare. Porte d’ingresso in fondo. A sinistra
una stanza che dà in sala da pranzo. A destra, porte a vetri
che s’aprono sul giardino.
</p>
</div>

<h3>SCENA PRIMA.
<span class="smaller"><b>Fieldbo, Aslaksen,</b> una <b>Cameriera</b>.</span></h3>

<p class="center">
(<i>Aslaksen è in piedi presso la porta d’ingresso. Una cameriera</i>
<i>porta dei piatti di frutta nella sala da pranzo.</i>
<i>Entra Fieldbo</i>).
</p>

<p>
<span class="smcap">Cameriera.</span> Le ripeto che sono ancora a tavola. Torni
più tardi.
</p>

<p>
<span class="smcap">Aslak.</span> E non potrei aspettar qui?
</p>

<p>
<span class="smcap">Cameriera.</span> Certamente. E perchè no? (<i>Essa entra in
sala da pranzo. Aslaksen si siede. Un minuto di silenzio.
Entra Fieldbo</i>).
</p>

<p>
<span class="smcap">Fieldbo.</span> Buon giorno, Aslaksen. Voi qui?
</p>

<p>
<span class="smcap">Cameriera</span> (<i>che ritorna</i>). Oh, il signor dottore arriva
molto tardi!
</p>

<p>
<span class="smcap">Fieldbo.</span> Ho avuto una visita di premura.
</p>

<p>
<span class="smcap">Cameriera.</span> Il signor ciambellano e la signorina hanno
chiesto di lei.
</p>

<p>
<span class="smcap">Fieldbo.</span> Oh.... davvero?
</p>

<p>
<span class="pagenum" id="Page_29">[29]</span>
</p>

<p>
<span class="smcap">Cameriera.</span> Signor dottore, passi, la prego: o debbo
dire che....?
</p>

<p>
<span class="smcap">Fieldbo.</span> No, no, lasciate, qualche cosa resterà sempre
per me. Aspetterò qui.
</p>

<p>
<span class="smcap">Cameriera.</span> Sì, hanno subito finito. (<i>Esce</i>).
</p>

<p>
<span class="smcap">Aslak.</span> Voi rifiutate di sedervi ad una mensa così
ricca, dove abbondano i pasticcini, i vini squisiti e
mille altre ghiottonerie?
</p>

<p>
<span class="smcap">Fieldbo.</span> Oh, di cose buone non ne mancano certo!...
Ma voi aspettate qualcheduno, Aslaksen?
</p>

<p>
<span class="smcap">Aslak.</span> Sì, aspetto qualcheduno.
</p>

<p>
<span class="smcap">Fieldbo.</span> E a casa vostra come va? La signora Aslaksen
sta bene?
</p>

<p>
<span class="smcap">Aslak.</span> Oh no, è sempre a letto. Ha la tosse e deperisce
assai.
</p>

<p>
<span class="smcap">Fieldbo.</span> E il vostro bambino?
</p>

<p>
<span class="smcap">Aslak.</span> È sempre storpio; e non c’è più rimedio! Ma
a che parlar di queste miserie?
</p>

<p>
<span class="smcap">Fieldbo.</span> Lasciatemi vedere il vostro viso, Aslaksen.
</p>

<p>
<span class="smcap">Aslak.</span> E che cosa volete vederci?
</p>

<p>
<span class="smcap">Fieldbo.</span> Avete bevuto oggi, non è vero?
</p>

<p>
<span class="smcap">Aslak.</span> E anche ieri!
</p>

<p>
<span class="smcap">Fieldbo.</span> Pazienza ieri! era giorno di festa.... ma
oggi....
</p>

<p>
<span class="smcap">Aslak.</span> (<i>indicando la sala da pranzo</i>). E là dentro
non bevono forse?...
</p>

<p>
<span class="smcap">Fieldbo.</span> Sì, caro Aslaksen, essi ne hanno un certo
diritto.... ma voi siete in una posizione ben diversa
dalla loro!
</p>

<p>
<span class="smcap">Aslak.</span> La mia posizione! Non sono stato io a scegliermela!
</p>

<p>
<span class="smcap">Fieldbo.</span> No, è stata la Provvidenza che l’ha scelta
per voi.
</p>

<p>
<span class="smcap">Aslak.</span> No, la Provvidenza non c’entra per niente.
Sono gli uomini. È Daniele Hejre che ha scelto
<span class="pagenum" id="Page_30">[30]</span>
per me, quando gli venne in mente di farmi lasciare
il mio mestiere di tipografo, per dedicarmi agli
studii. Ed anche il signor ciambellano Bratsberg ha
scelto per me.... sì.... quando ha rovinato Daniele
Hejre e m’ha costretto così a riprendere il mio antico
mestiere.
</p>

<p>
<span class="smcap">Fieldbo.</span> In quanto a questo, scusate, ma in onor del
vero, ci tengo a dirvi che il signor ciambellano
non ha per niente rovinato Daniele Hejre; egli
s’è rovinato da sè!
</p>

<p>
<span class="smcap">Aslak.</span> Possibile! Ed egli avrebbe avuto il coraggio
di rovinarsi, dopo la grave responsabilità che s’era
assunta a mio riguardo. Anche Domineddio ci ha
la sua parte di colpa; perchè m’ha dato tanto talento?
Pensare che avrei potuto divenire un bravo
operaio.... nossignore, mi capita tra i piedi quel
vecchio buffone.
</p>

<p>
<span class="smcap">Fieldbo.</span> Fate male a parlar così. Daniele Hejre ha
agito verso di voi colle migliori intenzioni.
</p>

<p>
<span class="smcap">Aslak.</span> Sì, e a che cosa m’hanno servito le sue buone
intenzioni? Là, in quella sala, dove essi mangiano
e bevono, ho avuto anch’io il mio posto, come essi
ben vestito ed elegante! E quella vita mi piaceva,
sapete; conveniva, a me che ho letto tanto, e che
ho sempre aspirato a tutto ciò che di bello e di
gaio c’è nella vita. Ma da quel paradiso ho dovuto
partirmene subito! È venuta la rovina, del grandioso
edificio dorato non sono rimasti che i ruderi!
</p>

<p>
<span class="smcap">Fieldbo.</span> Sì, ma la vostra situazione non era delle
peggiori: avevate sempre il vostro mestiere per
vivere.
</p>

<p>
<span class="smcap">Aslak.</span> Raccontatemene un’altra! Dopo essere stato
ciò che ero, bella posizione quella del tipografo!
M’han dato lo sgambetto mentr’ero sul ghiaccio, ed
ora m’insultano perchè son caduto....
</p>

<p>
<span class="pagenum" id="Page_31">[31]</span>
</p>

<p>
<span class="smcap">Fieldbo.</span> Oh, io non vi giudico tanto severamente!
</p>

<p>
<span class="smcap">Aslak.</span> E fate bene. Che arruffìo di cose! Daniele
Hejre, la Provvidenza.... il ciambellano.... io stesso,
il destino, le circostanze.... Con questi elementi che
bel libro ci sarebbe da scrivere! Ma come orientarsi
fra tanta confusione! (<i>Guarda verso la porta di sinistra</i>)
Guardate, escono da tavola.
</p>

<h3>SCENA II.
<span class="smaller"><b>Detti, Stensgard, Fieldbo, Hejre, Aslaksen,</b>
<b>Erik, Selma.</b></span></h3>

<p class="center">
(<i>Gli invitati passano dalla sala da pranzo in giardino,
chiacchierando. Stensgard è in mezzo a Selma e
a Dora. Fieldbo e Aslaksen sono in piedi vicino alla
porta in fondo. Più tardi Erik e Hejre</i>).
</p>

<p>
<span class="smcap">Stensg.</span> Io sono ancora un forestiero qui.... prego
queste signore di dirmi dove debbo condurle.
</p>

<p>
<span class="smcap">Selma.</span> Laggiù, all’aria fresca, vedrete il giardino.
</p>

<p>
<span class="smcap">Stensg.</span> Oh, dev’essere delizioso. (<i>Se ne vanno dalla
prima porta a vetri, a destra</i>).
</p>

<p>
<span class="smcap">Fieldbo.</span> Ah Dio mio, ma era proprio Stensgard.
</p>

<p>
<span class="smcap">Aslak.</span> Sicuro, io sono venuto qui apposta per parlar
con lui: lo cercavo da un pezzo, quando ho incontrato
Daniele Hejre che m’ha detto....
</p>

<p>
<span class="smcap">Hejre</span> (<i>esce dalla sala da pranzo a Erik</i>). Oh, oh!
com’era squisito quello Xèrès; solamente a Londra
ne ho bevuto di così buono.
</p>

<p>
<span class="smcap">Erik.</span> Non è vero che questo mette un po’ di sangue
nelle vene?
</p>

<p>
<span class="smcap">Hejre.</span> Ah, ah! Sì! È un piacere veder speso così
bene il proprio denaro!
</p>

<p>
<span class="pagenum" id="Page_32">[32]</span>
</p>

<p>
<span class="smcap">Erik.</span> Come? (<i>Ridendo</i>) Sì, sì, è vero, avete ragione.
(<i>Vanno in giardino</i>).
</p>

<p>
<span class="smcap">Fieldbo.</span> Avete bisogno di parlar d’affari con Stensgard?
</p>

<p>
<span class="smcap">Aslak.</span> Sicuro, del resoconto della festa pel giornale.
</p>

<p>
<span class="smcap">Fieldbo.</span> Va bene. Allora sarebbe meglio che lo aspettaste
fuori, in anticamera; qui non mi pare il luogo
più conveniente. Appena che mi capiti di veder
Stensgard solo, glie lo dirò subito.
</p>

<p>
<span class="smcap">Aslak.</span> Bene bene, aspetterò. (Esce dal fondo).
</p>

<h3>SCENA III.
<span class="smaller"><b>Bratsberg, Fieldbo, Lundestad, Ringdal.</b></span></h3>

<p>
<span class="smcap">Bratsb.</span> (<i>a Lundestad</i>). Sfrontato dite? Bene, in quanto
alla forma, non lo nego; ma nel suo discorso c’era
dell’oro di diciotto carati; ve lo assicuro io!
</p>

<p>
<span class="smcap">Lund.</span> Eh, se Vostra Eccellenza è contenta, io non
ho più nulla da ribattere!
</p>

<p>
<span class="smcap">Bratsb.</span> Bravissimo. Ma ecco qua il nostro dottore;
collo stomaco vuoto, probabilmente?
</p>

<p>
<span class="smcap">Fieldbo.</span> Non del tutto. In ogni caso, la sala da pranzo
è vicina, e io qui mi considero un po’ come in
casa mia....
</p>

<p>
<span class="smcap">Bratsb.</span> Oh, oh, guardate un po’!
</p>

<p>
<span class="smcap">Fieldbo.</span> Non vorrete interpretar male le mie parole;
non è vero? Da che voi stesso mi avete tante volte
autorizzato....
</p>

<p>
<span class="smcap">Bratsb.</span> Sì, sì, consideratevi pur sempre come in casa
vostra; e avviatevi pure alla sala da pranzo. (<i>Gli
batte leggermente sulla spalla e si rivolge a Lundestad</i>)
Eccone un altro che voi qualifichereste
come cavalier d’industria e.... di che ancora? Ho
dimenticato....
</p>

<p>
<span class="pagenum" id="Page_33">[33]</span>
</p>

<p>
<span class="smcap">Fieldbo.</span> Ma signore!
</p>

<p>
<span class="smcap">Lund.</span> Ma no, vi assicuro....
</p>

<p>
<span class="smcap">Bratsb.</span> Andiamo! Bando alle discussioni dopo pranzo:
ciò non sarebbe igienico. Venite a prendere il caffè
di fuori. (<i>Va in giardino co’ suoi ospiti</i>).
</p>

<p>
<span class="smcap">Lund.</span> (<i>a Fieldbo</i>). Avete osservato come è strano quest’oggi
il ciambellano?
</p>

<p>
<span class="smcap">Fieldbo.</span> Io l’avevo già notato ieri sera.
</p>

<p>
<span class="smcap">Lund.</span> S’è fitto in capo ch’io abbia detto che l’avvocato
Stensgard è un cavalier d’industria, ed altri
simili complimenti.
</p>

<p>
<span class="smcap">Fieldbo.</span> Ebbene, signor Lundestad? E se anche
l’aveste detto? Ma scusatemi, io debbo ancora salutare
la padrona di casa. (<i>Esce dalla destra</i>).
</p>

<p>
<span class="smcap">Lund.</span> (<i>a Ringdal che passava una tavola da giuoco</i>).
Ma in che modo l’avvocato Stensgard è qui?
</p>

<p>
<span class="smcap">Ringd.</span> Io potrei chiederlo a voi: eppure non era sulla
lista degli invitati.
</p>

<p>
<span class="smcap">Lund.</span> Allora è stato dopo.... l’insolente suo discorso
di ieri?
</p>

<p>
<span class="smcap">Ringd.</span> Sì, che ve ne pare? Questa si chiama prudenza.
(<i>Scendono chiacchierando in giardino. Intanto
arrivano Stensgard e Selma</i>).
</p>

<h3>SCENA IV.
<span class="smaller"><b>Stensgard, Selma,</b> poi <b>Erik.</b></span></h3>

<p>
<span class="smcap">Selma.</span> Sì, là in fondo, al disopra della cima degli
alberi, si vede il campanile della chiesa, e la parte
alta della città.
</p>

<p>
<span class="smcap">Stensg.</span> Davvero! Non l’avrei creduto.
</p>

<p>
<span class="smcap">Selma.</span> Non è vero che la vista laggiù è magnifica?
</p>

<p>
<span class="smcap">Stensg.</span> Ma tutto è magnifico qui: il giardino, la vista,
il sole e la gente. Voi abitate qui tutta l’estate?
</p>

<p>
<span class="pagenum" id="Page_34">[34]</span>
</p>

<p>
<span class="smcap">Selma.</span> No, mio marito ed io andiamo e veniamo; la
nostra casa è in città, ed è assi più bella di questa.
</p>

<p>
<span class="smcap">Stensg.</span> E la vostra famiglia sta pure in città?
</p>

<p>
<span class="smcap">Selma.</span> La mia famiglia? Ma noi principesse dei racconti
delle fate, non abbiamo famiglia!
</p>

<p>
<span class="smcap">Stensg.</span> Ah, ah!
</p>

<p>
<span class="smcap">Selma.</span> Tutt’al più possediamo una matrigna cattivissima.
</p>

<p>
<span class="smcap">Stensg.</span> Una strega! Ah, ah, mia bella principessa!
</p>

<p>
<span class="smcap">Selma.</span> Nei castelli incantati si vedono gli spettri
verso la mezzanotte. Il dottor Fieldbo sostiene che
ciò è piacevolissimo.... ma non mi pare.... sentite....
</p>

<p>
<span class="smcap">Erik</span> (<i>dal giardino</i>). Ah finalmente, si ritrova la propria
mogliettina!
</p>

<p>
<span class="smcap">Selma.</span> La mogliettina.... chiacchierina.... che racconta
al signor Stensgard il romanzo della sua vita.
</p>

<p>
<span class="smcap">Erik.</span> Brava! E che parte fai fare al marito?
</p>

<p>
<span class="smcap">Selma.</span> Quella del principe, si capisce. (<i>A Stensgard</i>)
Sapete, arriva sempre il principe, che distrugge l’incanto;
e allora tutti sono felici, il cielo è sempre
azzurro, la foresta sempre verde, la gioia senza
confini, e la storia è bell’e terminata.
</p>

<p>
<span class="smcap">Stensg.</span> Sì, ma è stata troppo corta.
</p>

<p>
<span class="smcap">Selma.</span> Forse, sotto un certo punto di vista.
</p>

<p>
<span class="smcap">Erik</span> (<i>cingendole la vita</i>). Ma da questa storia ne
nasce un’altra, ed ecco la principessa diventata
regina!
</p>

<p>
<span class="smcap">Selma.</span> Ma precisamente come lo divengono le vere
principesse?
</p>

<p>
<span class="smcap">Erik.</span> Vale a dire?
</p>

<p>
<span class="smcap">Selma.</span> Esse se ne vanno lontano lontano, in un altro
regno.
</p>

<p>
<span class="smcap">Erik.</span> Un sigaro, signor Stensgard?
</p>

<p>
<span class="smcap">Stensg.</span> Grazie, non per adesso.
</p>

<p>
<span class="pagenum" id="Page_35">[35]</span>
</p>

<h3>SCENA V.
<span class="smaller"><b>Stensgard, Erik, Fieldbo, Selma, Dora,</b>
poi <b>Bratsberg</b>.</span></h3>

<p>
<span class="smcap">Selma.</span> Eccoti finalmente, cara Dora? Ti senti poco
bene?
</p>

<p>
<span class="smcap">Dora.</span> Io? No.
</p>

<p>
<span class="smcap">Selma.</span> Sì, sì. Da qualche giorno ti vedo discorrere
seriamente col dottore....
</p>

<p>
<span class="smcap">Dora.</span> No, ti assicuro.
</p>

<p>
<span class="smcap">Selma.</span> Lascia un po’ che ti veda! Come sei accesa!
Il tuo viso scotta! Che ve ne pare, dottore, quando
finirà questo caldo?
</p>

<p>
<span class="smcap">Fieldbo.</span> Eh, signora mia, ogni cosa a suo tempo!
</p>

<p>
<span class="smcap">Dora.</span> Sì, neanche il freddo è delizioso certo!
</p>

<p>
<span class="smcap">Selma.</span> No: una temperatura media, come dice mio
marito.
</p>

<p>
<span class="smcap">Bratsb.</span> (<i>dal giardino</i>). Oh, oh, tutta la famiglia in
intimo colloquio: ciò non è troppo gentile verso i
nostri ospiti!
</p>

<p>
<span class="smcap">Dora.</span> Caro papà, io vado subito.
</p>

<p>
<span class="smcap">Bratsb.</span> Ah, ah, signor Stensgard, voi fate la corte
alle signore!... Vi sorveglieremo!
</p>

<p>
<span class="smcap">Dora</span> (<i>piano a Fieldbo</i>). Restate. (<i>Va in giardino</i>).
</p>

<p>
<span class="smcap">Erik</span> (<i>offrendo il braccio a Selma</i>). La signora permette?
</p>

<p>
<span class="smcap">Selma.</span> Andiamo! (<i>Si allontanano tutti e due</i>).
</p>

<p>
<span class="smcap">Bratsb.</span> (<i>seguendoli cogli occhi</i>). Non c’è da pensare a
separarli quei due!
</p>

<p>
<span class="smcap">Fieldbo.</span> Oh, sarebbe una cattiva idea!
</p>

<p>
<span class="smcap">Bratsb.</span> Fortunatamente c’è un Dio per i pazzi.
(<i>Chiamando</i>) Dora, Dora! Bada a Selma! Portale
<span class="pagenum" id="Page_36">[36]</span>
uno scialle, fa fresco: non lasciarla correre così,
finirà per infreddarsi! Ah, dottore, non si è mai
abbastanza previdenti.
</p>

<p>
<span class="smcap">Fieldbo.</span> Eh, lo si diventa coll’andar del tempo,
quando si è fatta l’esperienza a proprie spese!
</p>

<p>
<span class="smcap">Bratsb.</span> Giustissimo. Ma voi, che vi considerate qui
come in casa vostra, dovreste occuparvi un pochino
dei nostri ospiti.
</p>

<p>
<span class="smcap">Fieldbo.</span> Sì, volontieri. Stensgard, vuoi venire....
</p>

<p>
<span class="smcap">Bratsb.</span> Ah, ecco il mio vecchio amico Hejre....
</p>

<p>
<span class="smcap">Fieldbo.</span> Che anch’esso si considera qui come in casa
sua, non è vero?
</p>

<p>
<span class="smcap">Bratsb.</span> Ah, ah, ah! Verissimo! Avete ragione!
</p>

<p>
<span class="smcap">Fieldbo.</span> Ebbene, vado a raggiungerlo, e faremo del
nostro meglio. (<i>Esce</i>).
</p>

<h3>SCENA VI.
<span class="smaller"><b>Bratsberg, Stensgard.</b></span></h3>

<p>
<span class="smcap">Stensg.</span> Vostra Eccellenza parlava di Daniele Hejre,
non è vero? A dire il vero, fui molto sorpreso di
vederlo qui.
</p>

<p>
<span class="smcap">Bratsb.</span> Hum! Hejre ed io siamo amici d’infanzia, e
in seguito abbiamo avuto molte occasioni di trovarci
riuniti.
</p>

<p>
<span class="smcap">Stensg.</span> Appunto a questo proposito, Hejre ci raccontava
ieri delle cose assai curiose....
</p>

<p>
<span class="smcap">Bratsb.</span> Hum!
</p>

<p>
<span class="smcap">Stensg.</span> Senza di che, non sarei stato così eccitato.
Ha un certo modo di parlare degli uomini e delle
cose.... in verità, egli è proprio una cattiva lingua!
</p>

<p>
<span class="smcap">Bratsb.</span> Mio caro e giovane amico, il signor Hejre è
ospite mio. Io accordo la più completa libertà a
<span class="pagenum" id="Page_37">[37]</span>
chi frequenta la mia casa, con una sola riserva:
che non si dica male della gente che è in buona
relazione con me!
</p>

<p>
<span class="smcap">Stensg.</span> Allora le mie scuse....
</p>

<p>
<span class="smcap">Bratsb.</span> Bene, bene, voi appartenete alla nuova generazione,
che in certe cose non la guarda tanto
nel sottile. In quanto poi al signor Hejre, temo che
non lo conosciate bene; è un uomo al quale io debbo
molti servigi.
</p>

<p>
<span class="smcap">Stensg.</span> È quello che egli dice: ma non credevo che....
</p>

<p>
<span class="smcap">Bratsb.</span> Io debbo a lui, per la massima parte, la mia
felicità domestica. Signor Stensgard, io gli debbo
mia nuora: davvero, sapete. Daniele Hejre l’adottò
giovanissima. Era una bimba meravigliosa. A dieci
anni dava dei concerti: forse l’avrete sentita nominare:
Selma Sjoblom?
</p>

<p>
<span class="smcap">Stensg.</span> Sjoblom? Certo, certo; suo padre era uno
svedese.
</p>

<p>
<span class="smcap">Bratsb.</span> Professore di musica, sì. Molti, molti anni or
sono venne a stabilirsi qua; poveretto, sapete che
un maestro di musica non nuota nell’abbondanza.
Allora Hejre viveva nel mondo artistico, faceva il
mecenate: s’interessò alla piccola pianista, e la
mandò a Berlino. Intanto il professore morì, e la
ragazza dovette tornarsene a Cristiania, dove fu
ricevuta nella più alta società, si capisce. Ed è così
che mio figlio ebbe l’occasione di conoscerla.
</p>

<p>
<span class="smcap">Stensg.</span> E così il signor Daniele fu l’istrumento....
</p>

<p>
<span class="smcap">Bratsb.</span> Eh, è appunto così che si combinano le cose
nella vita. Noi siamo tutti dei semplici istrumenti....
Voi stesso, non siete un istrumento di demolizione?
</p>

<p>
<span class="smcap">Stensg.</span> Oh! Vostra Eccellenza mi confonde.
</p>

<p>
<span class="smcap">Bratsb.</span> E perchè?
</p>

<p>
<span class="smcap">Stensg.</span> Sì, fui assai inopportuno ieri....
</p>

<p>
<span class="smcap">Bratsb.</span> Sì, capisco, la forma non era correttissima;
<span class="pagenum" id="Page_38">[38]</span>
ma l’intenzione era buona. Ed appunto perciò d’or
innanzi, quando avrete qualche cosa sul cuore, venite
a trovarmi, ditemela francamente. Persuadetevi
che anch’io desidero e ci tengo assai che tutto
vada per il meglio.
</p>

<p>
<span class="smcap">Stensg.</span> Mi permettete di parlarvi francamente?
</p>

<p>
<span class="smcap">Bratsb.</span> Certo. Ma credete che non mi sia accorto
anch’io che la nostra società non è più quella d’una
volta e che va pigliando una cattiva piega? Ma
che posso farci io? All’epoca di re Carlo Giovanni,
io abitavo quasi sempre a Stoccolma; adesso sono
vecchio, non è nella mia natura di fare innovazioni,
di prender parte attiva agli affari. Voi invece,
signor Stensgard, avete le doti necessarie per riuscire
a ciò, e se lo volete, noi faremo insieme un
trattato d’alleanza.
</p>

<p>
<span class="smcap">Stensg.</span> Grazie, grazie.
</p>

<h3>SCENA VII.
<span class="smaller"><b>Detti. Ringdal</b> e <b>Hejre</b> vengono dal giardino.</span></h3>

<p>
<span class="smcap">Ringd.</span> Ma vi dico anch’io che è un malinteso.
</p>

<p>
<span class="smcap">Hejre.</span> Allora non crederò più neppure alle mie proprie
orecchie!
</p>

<p>
<span class="smcap">Bratsb.</span> C’è qualche novità, Hejre?
</p>

<p>
<span class="smcap">Hejre.</span> Oh, semplicemente questo: che Lundestad sta
per passare al partito di Storli.
</p>

<p>
<span class="smcap">Bratsb.</span> Tu scherzi!
</p>

<p>
<span class="smcap">Hejre.</span> Ti domando scusa, mio caro, me lo ha detto
egli medesimo. Il possidente Lundestad, per ragioni
di salute, vuole ritirarsi a vita privata; si sa che
cosa ciò significhi.
</p>

<p>
<span class="smcap">Stensg.</span> E ve l’ha detto egli stesso?
</p>

<p>
<span class="pagenum" id="Page_39">[39]</span>
</p>

<p>
<span class="smcap">Hejre.</span> Precisamente: egli ha dato la grande notizia
a un gruppo di uditori, che sono rimasti a bocca
aperta! Ah, ah!
</p>

<p>
<span class="smcap">Bratsb.</span> Ma, caro Ringdal, come si spiega questa faccenda?
</p>

<p>
<span class="smcap">Hejre.</span> Oh è facile indovinare....
</p>

<p>
<span class="smcap">Bratsb.</span> Già, già: ma un affare importante per tutto
il paese. Venite, Ringdal, bisogna che domandiamo
delle spiegazioni a Lundestad. (<i>Esce con Ringdal
nel giardino</i>).
</p>

<h3>SCENA VIII.
<span class="smaller"><b>Fieldbo, Hejre, Stensgard.</b></span></h3>

<p>
<span class="smcap">Fieldbo.</span> Il signor Bratsberg non è più qui?
</p>

<p>
<span class="smcap">Hejre.</span> Zitto! i savii tengono consiglio. Sapete la
grande notizia, dottore! Lundestad rinuncia al suo
seggio in Parlamento!
</p>

<p>
<span class="smcap">Fieldbo.</span> Ma è impossibile!
</p>

<p>
<span class="smcap">Stensg.</span> Capisci che significa ciò, tu?
</p>

<p>
<span class="smcap">Hejre.</span> Ci sarà del movimento in paese. Ecco i primi
effetti della Lega dei giovani, caro Stensgard. Sapete
come dovreste chiamare questa Lega? Sì, ve
lo dirò più tardi?...
</p>

<p>
<span class="smcap">Stensg.</span> Voi credete davvero che la nostra società?...
</p>

<p>
<span class="smcap">Hejre.</span> Certo, certo. Allora, quanto prima, avremo la
consolazione di essere rappresentati alla capitale da
Monsen, dal signore di Storli! L’unico vantaggio
sarà che non lo avremo più tanto tra i piedi....
ah, ah!... (<i>Esce</i>).
</p>

<p>
<span class="pagenum" id="Page_40">[40]</span>
</p>

<h3>SCENA IX.
<span class="smaller"><b>Stensgard, Fieldbo.</b></span></h3>

<p>
<span class="smcap">Stensg.</span> Dimmi un po’ Fieldbo, come ti spieghi tutto
questo?
</p>

<p>
<span class="smcap">Fieldbo.</span> Ci sono delle cose che mi spiego ancora meno.
In che modo tu sei venuto qui?
</p>

<p>
<span class="smcap">Stensg.</span> Come gli altri; sono stato invitato.
</p>

<p>
<span class="smcap">Fieldbo.</span> Sì, ieri sera, non è vero, dopo il tuo discorso.
</p>

<p>
<span class="smcap">Stensg.</span> Ebbene?
</p>

<p>
<span class="smcap">Fieldbo.</span> E tu hai accettato l’invito?
</p>

<p>
<span class="smcap">Stensg.</span> Eh diavolo, e che dovevo fare? Non potevo
essere sgarbato con persone così educate.
</p>

<p>
<span class="smcap">Fieldbo.</span> Davvero, eh? ma nel tuo discorso tale scrupolo
non l’hai avuto peraltro!
</p>

<p>
<span class="smcap">Stensg.</span> Via, via, nel mio discorso attaccavo i principii
e non le persone.
</p>

<p>
<span class="smcap">Fieldbo.</span> Va bene.... ma come interpreti tu l’invito...?
</p>

<p>
<span class="smcap">Stensg.</span> Oh, ma ciò è molto naturale....
</p>

<p>
<span class="smcap">Fieldbo.</span> Vuoi forse dire che il ciambellano Bratsberg
abbia paura di te?
</p>

<p>
<span class="smcap">Stensg.</span> Non ci sarebbe ragione: egli è un uomo
d’onore.
</p>

<p>
<span class="smcap">Fieldbo.</span> Perfettamente.
</p>

<p>
<span class="smcap">Stensg.</span> Non è forse nobile, da parte sua, d’aver presa
la cosa in questo modo? E la signorina Bratsberg
com’era graziosa quando mi portò la lettera!
</p>

<p>
<span class="smcap">Fieldbo.</span> E, dimmi, non si accennò per niente al discorso
d’ieri sera.
</p>

<p>
<span class="smcap">Stensg.</span> Non c’è pericolo: sono tutti troppo bene educati
per toccare un tasto falso: però ne ho un po’
di rimorso, e una volta o l’altra, dovrò pur fare le
mie scuse.
</p>

<p>
<span class="pagenum" id="Page_41">[41]</span>
</p>

<p>
<span class="smcap">Fieldbo.</span> Non te lo consiglio, tu non conosci il ciambellano
Bratsberg!
</p>

<p>
<span class="smcap">Stensg.</span> E allora farò sì che le mie azioni parlino
per me!
</p>

<p>
<span class="smcap">Fieldbo.</span> Sì, ma tu non puoi abbandonare il partito
del proprietario di Storli.
</p>

<p>
<span class="smcap">Stensg.</span> Cercherò di venire a una conciliazione. Non
ho dalla mia la società che ho fondata? È una potenza,
come vedi.
</p>

<p>
<span class="smcap">Fieldbo.</span> Permetti.... E il tuo amore per la signorina
Monsen? Ieri mi parve che il tuo progetto fosse giusto
e ragionevole; ma pensandoci meglio, ho cambiato
idea: e trovo che sarebbe più opportuno che
tu non ci pensassi più.
</p>

<p>
<span class="smcap">Stensg.</span> Forse hai ragione. Quando ci si sposa in una
casa di gente maleducata, si sposa, per così dire,
tutta la famiglia.
</p>

<p>
<span class="smcap">Fieldbo.</span> Giusto: e poi.... ci sono degli altri motivi.
</p>

<p>
<span class="smcap">Stensg.</span> Monsen non ha proprio nessuna educazione.
Egli sparla delle persone che riceve in casa sua,
ciò che è sconvenientissimo. A Storli, tutte le stanze
puzzano di tabacco vecchio.
</p>

<p>
<span class="smcap">Fieldbo.</span> Ma, caro mio, come va che non l’hai sentito
prima questo odor di tabacco?
</p>

<p>
<span class="smcap">Stensg.</span> Certe cose si capiscono col confronto. Appena
arrivato qui, ho cominciato subito a trovarmi in
una falsa posizione: sono caduto nelle mani di faziosi,
che m’han riempita la testa dei loro pettegolezzi.
Adesso è finita. Non voglio essere lo strumento
del loro egoismo e della loro vanità.
</p>

<p>
<span class="smcap">Fieldbo.</span> Bene, ma che ne farai poi della tua società?
</p>

<p>
<span class="smcap">Stensg.</span> Oh, essa è stata fondata su basi così larghe
che non c’è bisogno di modificarla: è stata fondata
per lottare contro le influenze cattive, ed ora comprendo
da che parte vengono.
</p>

<p>
<span class="pagenum" id="Page_42">[42]</span>
</p>

<p>
<span class="smcap">Fieldbo.</span> E pensi che gli altri membri della Lega vedranno
le cose sotto questo aspetto?
</p>

<p>
<span class="smcap">Stensg.</span> Oh certamente, io sono in diritto di esigere
che questa gente insignificante dica e faccia quello
che voglio io!
</p>

<p>
<span class="smcap">Fieldbo.</span> E se essi rifiutassero?
</p>

<p>
<span class="smcap">Stensg.</span> Ognuno andrà per la sua strada: io non ho
più bisogno di essi. Credi tu che per una cieca ostinazione
o pel futile piacere di sembrar logico, io
voglia impegnare il mio avvenire su una cattiva
china, e rinunciare così al mio scopo?
</p>

<p>
<span class="smcap">Fieldbo.</span> Qual è dunque il tuo scopo?
</p>

<p>
<span class="smcap">Stensg.</span> Una vita che mi offra l’occasione di far valere
il mio ingegno e di soddisfare la mia ambizione.
</p>

<p>
<span class="smcap">Fieldbo.</span> Lascia queste frasi vaghe... vediamo: qual
è il tuo scopo?
</p>

<p>
<span class="smcap">Stensg.</span> Il mio scopo, a te posso confidarlo, è di diventare
col tempo deputato e magari ministro, e di
fare un buon matrimonio con una ragazza ricca e
di buona famiglia.
</p>

<p>
<span class="smcap">Fieldbo.</span> Ah, perciò tu calcoli sull’aiuto del Bratsberg?
</p>

<p>
<span class="smcap">Stensg.</span> Io non calcolo che su me stesso. Io sono abbastanza
forte per riuscire da solo, e ho del tempo
innanzi a me. Per ora lasciatemi godere della bellezza
del paesaggio e della luce del sole.
</p>

<p>
<span class="smcap">Fieldbo.</span> Qui?
</p>

<p>
<span class="smcap">Stensg.</span> Sì, qui, perchè la vita in questo luogo è deliziosa,
perchè la gente è cortese, la conversazione
facile e brillante, come una pioggia di perle. Ah,
Fieldbo, solamente qui ho capito che cos’è la distinzione!
La gente rifatta è tutta diversa. Quando penso
alle ricchezze di Monsen, mi si affaccia alla mente
una visione di biglietti di banca unti, di sudice
<span class="pagenum" id="Page_43">[43]</span>
ricevute di pegno: mentre qui, si tratta di metallo,
di argento sonante e lucente. Lo stesso è delle persone.
Il ciambellano Bratsberg, che ottimo vecchio!
</p>

<p>
<span class="smcap">Fieldbo.</span> È vero.
</p>

<p>
<span class="smcap">Stensg.</span> E il figlio! Svelto, sincero, attivo....
</p>

<p>
<span class="smcap">Fieldbo.</span> È vero.
</p>

<p>
<span class="smcap">Stensg.</span> E la nuora! Una perla! che splendidi doni
ha avuto da madre natura!
</p>

<p>
<span class="smcap">Fieldbo.</span> E Dora.... la signorina Dora è stata del pari
dotata....
</p>

<p>
<span class="smcap">Stensg.</span> Sì, non così splendidamente, però.
</p>

<p>
<span class="smcap">Fieldbo.</span> Oh, tu non la conosci! Tu non sai quant’è
saggia, buona e leale!
</p>

<p>
<span class="smcap">Stensg.</span> Ma la nuora! Così franca! quasi impertinente!
e così intelligente, così graziosa!
</p>

<p>
<span class="smcap">Fieldbo.</span> Parola d’onore, si direbbe che ne sei innamorato!
</p>

<p>
<span class="smcap">Stensg.</span> Innamorato d’una donna maritata? Ma sei
pazzo? Del resto, mi vedrai cadere quanto prima
in altri lacci amorosi! Sì, lo sento: essa è veramente
saggia, buona e leale!
</p>

<p>
<span class="smcap">Fieldbo.</span> Chi?
</p>

<p>
<span class="smcap">Stensg.</span> La signorina Bratsberg.
</p>

<p>
<span class="smcap">Fieldbo.</span> Ma come?... tu non pensi?...
</p>

<p>
<span class="smcap">Stensg.</span> Sì, ci penso.
</p>

<p>
<span class="smcap">Fieldbo.</span> Ma è impossibile.
</p>

<p>
<span class="smcap">Stensg.</span> Eh caro mio, la volontà è una gran forza!
Vedrai se non sarà possibile!
</p>

<p>
<span class="smcap">Fieldbo.</span> Ma questa è una pazzia addirittura; è una
leggerezza incredibile, poichè ieri ti sentivi innamorato
della signorina Monsen!
</p>

<p>
<span class="smcap">Stensg.</span> Già.... avevo avuto troppa fretta.... poi tu stesso
me n’hai sconsigliato.
</p>

<p>
<span class="smcap">Fieldbo.</span> E adesso ti consiglio, nel modo più assoluto,
di non pensare a nessuna delle due!
</p>

<p>
<span class="pagenum" id="Page_44">[44]</span>
</p>

<p>
<span class="smcap">Stensg.</span> Davvero! vorresti forse pronunciarti tu stesso
per l’una o per l’altra?
</p>

<p>
<span class="smcap">Fieldbo.</span> No, t’assicuro.
</p>

<p>
<span class="smcap">Stensg.</span> Ciò non varrebbe a trattenermi, del resto:
guai a chi viene a mettersi sulla mia strada e ad
intralciarmi il cammino!... Allora non tengo più
conto di nulla.
</p>

<p>
<span class="smcap">Fieldbo.</span> Bada, che io non dico altrettanto!
</p>

<p>
<span class="smcap">Stensg.</span> Tu? Ma con quale diritto ti atteggi tu a protettore
della famiglia Bratsberg?
</p>

<p>
<span class="smcap">Fieldbo.</span> Io nutro dell’amicizia per loro.
</p>

<p>
<span class="smcap">Stensg.</span> Che! non credere di tenermi a bada con simili
sofismi. Da parte tua, è tutta questione d’egoismo.
La tua piccola vanità è lusingata perchè
qui ti accarezzano e ti fan mille moine. E per questo
vuoi allontanarmi.
</p>

<p>
<span class="smcap">Fieldbo.</span> Ciò sarebbe assai meglio per te. Tu ti trovi
qui su un terreno pericoloso.
</p>

<p>
<span class="smcap">Stensg.</span> Davvero? Grazie mille: io saprò puntellare
il terreno.
</p>

<p>
<span class="smcap">Fieldbo.</span> Ebbene, provati! Ma ti predìco che quanto
prima esso sprofonderà sotto i tuoi piedi.
</p>

<p>
<span class="smcap">Stensg.</span> Bene! Tu mi prepari qualche trabocchetto:
preferisco saperlo. Ora ti conosco, so che sei mio
nemico: forse il solo che io abbia qui.
</p>

<p>
<span class="smcap">Fieldbo.</span> No, non sono tuo nemico.
</p>

<p>
<span class="smcap">Stensg.</span> Sì, sì, lo sei sempre stato, fin da quando eravamo
in collegio insieme. Tutti qui, perchè io non
sono del paese, mi guardano ancora con una certa
diffidenza..... Tu che mi conosci, non hai detto mai
nulla in mio favore. Del resto è sempre stato il tuo
difetto quello di non riconoscere negli altri merito
alcuno. Tu sei andato a Cristiania, ti sei associato
a tutti i club, e non hai imparato che a denigrar
la gente. Tutto ciò guasta il cuore; si perde il senso
<span class="pagenum" id="Page_45">[45]</span>
del bello, dell’entusiasmo, e si diventa inetti e buoni
a nulla.
</p>

<p>
<span class="smcap">Fieldbo.</span> Ah, io non sono buono a nulla?
</p>

<p>
<span class="smcap">Stensg.</span> Tu non sei mai stato capace di rendermi
giustizia.
</p>

<p>
<span class="smcap">Fieldbo.</span> Ma che cosa debbo stimare in te?
</p>

<p>
<span class="smcap">Stensg.</span> Ciò che almeno apprezzano tutti, indiscutibilmente,
la mia forza di volontà....
</p>

<p>
<span class="smcap">Fieldbo.</span> Sì, tutti.... il possidente Monsen, suo figlio....
Oh diavolo, a proposito, lo dimenticavo. Ce n’è uno
lì fuori che t’aspetta.
</p>

<p>
<span class="smcap">Stensg.</span> Uno, di che?
</p>

<p>
<span class="smcap">Fieldbo.</span> Uno di quelli che ti apprezzano. (<i>Apre la
porta</i>) Entrate, Aslaksen.
</p>

<p>
<span class="smcap">Stensg.</span> Aslaksen!
</p>

<h3>SCENA X.
<span class="smaller"><b>Detti</b> e <b>Aslaksen</b>.</span></h3>

<p>
<span class="smcap">Aslak.</span> Ah finalmente!
</p>

<p>
<span class="smcap">Fieldbo.</span> A rivederci, non voglio disturbarvi. (<i>Esce
in giardino</i>).
</p>

<h3>SCENA XI.
<span class="smaller"><b>Stensgard, Aslaksen.</b></span></h3>

<p>
<span class="smcap">Stensg.</span> Ma che diavolo venite voi a far qui?
</p>

<p>
<span class="smcap">Aslak.</span> Voi mi avete promesso ieri il resoconto della
fondazione della nostra Società.
</p>

<p>
<span class="smcap">Stensg.</span> Aspettate ancora un po’.
</p>

<p>
<span class="smcap">Aslak.</span> Ma è impossibile, signor Stensgard. Il giornale
esce domattina.
</p>

<p>
<span class="pagenum" id="Page_46">[46]</span>
</p>

<p>
<span class="smcap">Stensg.</span> Che, che! Noi entriamo in una nuova fase,
bisogna cambiar tutto: circostanze impreviste m’obbligano
a ritirare ciò che ho detto ieri riguardo al
ciambellano Bratsberg.
</p>

<p>
<span class="smcap">Aslak.</span> Riguardo a lui? ma è già composto.
</p>

<p>
<span class="smcap">Stensg.</span> Levatelo: bisogna modificarlo. Voi mi guardate!
Mi credereste incapace di dirigere degnamente
la nostra Società?
</p>

<p>
<span class="smcap">Aslak.</span> Sono lontanissimo da simile pensiero. Vorrei
solamente farvi osservare....
</p>

<p>
<span class="smcap">Stensg.</span> Non tollero nessuna osservazione.
</p>

<p>
<span class="smcap">Aslak.</span> Signor avvocato, sapete voi che io sono sull’orlo
della rovina? Quest’inverno, prima che voi
arrivaste, il mio giornale andava assai meglio. Lo
redigevo io stesso, guidato da un principio incrollabile:
è il grande pubblico che tiene in vita i giornali;
ma siccome il grande pubblico val poco, così
ci vuole un giornale che valga pochissimo. Tutti i
numeri erano ispirati a quest’idea.
</p>

<p>
<span class="smcap">Stensg.</span> Male, indiscutibilmente.
</p>

<p>
<span class="smcap">Aslak.</span> Sì, ed io ne ero soddisfattissimo. Ma siete
arrivato voi, colle vostre idee innovatrici; il mio
giornale ha preso un colore, e allora gli amici di
Lundestad m’hanno abbandonato: e quelli che mi
rimangono pagano troppo poco.
</p>

<p>
<span class="smcap">Stensg.</span> Ma il vostro è diventato un buon giornale.
</p>

<p>
<span class="smcap">Aslak.</span> Grazie mille: ma un buon giornale non dà
da vivere. Se un po’ di movimento, un po’ di vita si
facesse una volta in questo benedetto paese, come
avete promesso voi ieri, allora si comincierebbe a
mettere in berlina o l’uno o l’altro dei personaggi
altolocati, e il mio giornale pubblicherebbe degli articoli,
che tutti leggerebbero con interesse. Ma sul
più bello, voi mancate di parola.
</p>

<p>
<span class="smcap">Stensg.</span> Ma che cosa v’eravate messo in mente? che
<span class="pagenum" id="Page_47">[47]</span>
io volessi sollevar degli scandali, per fare un piacere
a voi? No, no, caro mio.
</p>

<p>
<span class="smcap">Aslak.</span> Signor avvocato, non riducetemi alla disperazione,
potrebbe finir male.
</p>

<p>
<span class="smcap">Stensg.</span> Che cosa volete dire?
</p>

<p>
<span class="smcap">Aslak.</span> Che sarò costretto a ricorrere ad altri mezzi,
perchè il mio giornale mi renda ancora qualche
cosa. Prima del vostro arrivo io lo riempivo tutto
di fatti di cronaca, aggressioni, incendî, suicidî, più
o meno veri, s’intende; e il pubblico s’accontentava.
Ma da che siete venuto voi a mettere sottosopra
ogni cosa, il pubblico esige un altro alimento.
</p>

<p>
<span class="smcap">Stensg.</span> Ebbene, io non ho da rispondervi che questo:
se voi mi disubbidite, se volete agire a modo
vostro, io vado immediatamente dal tipografo Halm,
per fondare un altro giornale. Persuadetevi bene,
che del denaro noi ne abbiamo abbastanza.
</p>

<p>
<span class="smcap">Aslak.</span> (<i>pallidissimo</i>). Non fate questo.
</p>

<p>
<span class="smcap">Stensg.</span> Sicuro che lo farò; a me non manca la capacità
di redigere un giornale, che sappia cattivarsi
la maggioranza del pubblico.
</p>

<p>
<span class="smcap">Aslak.</span> Quand’è così, io vado immediatamente a parlare
col signor ciambellano.
</p>

<p>
<span class="smcap">Stensg.</span> Voi? e per dirgli che?
</p>

<p>
<span class="smcap">Aslak.</span> Oh, credete voi ch’io non abbia capito perchè
egli vi ha invitato qui? Perchè vi teme e voi
ne abusate. Io imiterò il vostro esempio: egli dovrà
temere anche me, per quello che gli minaccerò di
stampare: e un po’ di vantaggio lo avrò anch’io,
almeno una volta!
</p>

<p>
<span class="smcap">Stensg.</span> Ah, voi osereste?.... un intrigante come voi?...
</p>

<p>
<span class="smcap">Aslak.</span> Ma certo, certo. Perchè il vostro discorso
non esca sul mio giornale, bisognerà bene che il
signor ciambellano mi paghi.
</p>

<p>
<span class="pagenum" id="Page_48">[48]</span>
</p>

<p>
<span class="smcap">Stensg.</span> Provatevi a farlo! Ma voi siete ubbriaco,
caro mio!
</p>

<p>
<span class="smcap">Aslak.</span> Sarà benissimo; e mi vedrete diventare un
leone per difendere il mio ultimo tozzo di pane, giacchè
si vuol portarmelo via. Ah, voi non avete idea di
ciò che di triste, di miserabile è la mia casa: una
povera donna sempre a letto, un ragazzo infermo....
</p>

<p>
<span class="smcap">Stensg.</span> E che me n’importa? Pretendereste ch’io
m’imbrattassi del vostro fango? Peggio per voi se
avete la moglie ammalata ed i ragazzi storpi! Ma
ricordatevi bene: se osate mettervi sul mio cammino,
fra un anno.... vi garantisco, farete parte dell’asilo
di mendicità.
</p>

<p>
<span class="smcap">Aslak.</span> Signor avvocato, aspetterò ventiquattr’ore.
</p>

<p>
<span class="smcap">Stensg.</span> Ah, cominciate a diventar ragionevole!
</p>

<p>
<span class="smcap">Aslak.</span> Avviserò i miei lettori che in seguito a leggera
indisposizione, il redattore non ha potuto....
</p>

<p>
<span class="smcap">Stensg.</span> Ebbene, fate così per ora: chi sa che in seguito
non c’intendiamo meglio.
</p>

<p>
<span class="smcap">Aslak.</span> Dio lo volesse.... Pensateci bene, signor avvocato!
(<i>Esce dal fondo</i>).
</p>

<h3>SCENA XII.
<span class="smaller"><b>Stensgard, Lundestad.</b></span></h3>

<p>
<span class="smcap">Lund.</span> E così, caro avvocato Stensgard?
</p>

<p>
<span class="smcap">Stensg.</span> Oh, signor Lundestad!
</p>

<p>
<span class="smcap">Lund.</span> Siete solo? bene: vorrei chiacchierare un pochino
con voi.
</p>

<p>
<span class="smcap">Stensg.</span> Ai vostri ordini.
</p>

<p>
<span class="smcap">Lund.</span> Prima di tutto, debbo prevenirvi di una cosa:
se qualcuno vi venisse a raccontare che io ho detto
qualche cosa di spiacevole sul conto vostro, non ci
credete, sapete.
</p>

<p>
<span class="pagenum" id="Page_49">[49]</span>
</p>

<p>
<span class="smcap">Stensg.</span> Sul conto mio? E che cosa potreste aver
detto?
</p>

<p>
<span class="smcap">Lund.</span> Oh, niente affatto! Ma, sapete, i maligni ci
sono sempre: c’è tanta gente che si diletta a mettere
la discordia fra gli amici.
</p>

<p>
<span class="smcap">Stensg.</span> Sì, infine.... eccoci qui di fronte l’uno all’altro,
in una posizione falsa.
</p>

<p>
<span class="smcap">Lund.</span> Ma è una posizione naturalissima, al contrario,
signor Stensgard: è la posizione della gioventù dirimpetto
alla vecchiaia.
</p>

<p>
<span class="smcap">Stensg.</span> Ma no, signor Lundestad, non siete poi così
vecchio!
</p>

<p>
<span class="smcap">Lund.</span> Sì, sì, sento che invecchio. È fino dal 1839,
sapete, che siedo in Parlamento; è ora di pensare
a ritirarmi!
</p>

<p>
<span class="smcap">Stensg.</span> A ritirarvi?
</p>

<p>
<span class="smcap">Lund.</span> Eh, i tempi cambiano, vedete. Sorgono nuovi
doveri da compiere, e per compierli delle nuove
forze sono necessarie.
</p>

<p>
<span class="smcap">Stensg.</span> Dite la verità, signor Lundestad: volete cedere
il vostro posto a Monsen?
</p>

<p>
<span class="smcap">Lund.</span> A Monsen? No, non è lui che deve sostituirmi.
</p>

<p>
<span class="smcap">Stensg.</span> Allora non capisco.
</p>

<p>
<span class="smcap">Lund.</span> Supponiamo che io voglia cedere il mio posto
a Monsen, credete che egli abbia qualche probabilità
di essere eletto?
</p>

<p>
<span class="smcap">Stensg.</span> Ma.... è un po’ difficile prevederlo: la votazione
del primo collegio avrà luogo dopodomani;
e ancora si è lavorato poco per ottenere un risultato....
ma....
</p>

<p>
<span class="smcap">Lund.</span> No, no, credo che non riuscirebbe a nulla. Il
mio partito e quello del ciambellano Bratsberg non
voterebbero per lui. Dico: «il mio partito» per
modo di dire.... Intendo i possidenti, le antiche famiglie
del paese, che hanno solide basi; tutti questi
<span class="pagenum" id="Page_50">[50]</span>
non vogliono neanche sentir parlare di Monsen, che
è un immigrato, un forestiero per noi; no, no, egli
non ha un partito. Per farsi strada qui, ha dovuto
lavorare duramente, ed abbattere non pochi ostacoli,
vi assicuro!
</p>

<p>
<span class="smcap">Stensg.</span> Allora se voi credete che abbia così poca
probabilità....
</p>

<p>
<span class="smcap">Lund.</span> Eh! chi sa perchè voi, signor Stensgard, che
avete tante belle qualità, non siete anche un pochino
ambizioso?...
</p>

<p>
<span class="smcap">Stensg.</span> Io?
</p>

<p>
<span class="smcap">Lund.</span> Sì, voi: perchè vi dedicate tutto agli altri e
non pensate un po’ al vostro interesse?... Infine,
perchè non vorreste voi stesso farvi eleggere deputato?
</p>

<p>
<span class="smcap">Stensg.</span> Io? Ma voi scherzate, signor Lundestad.
</p>

<p>
<span class="smcap">Lund.</span> No, parlo sul serio: questo sarebbe il momento
opportuno per voi.... profittatene, prima che qualcun
altro, più agguerrito di voi, non venga a soppiantarvi.
</p>

<p>
<span class="smcap">Stensg.</span> Ma, in nome del cielo, è possibile ciò che
voi dite?
</p>

<p>
<span class="smcap">Lund.</span> Ma sì, possibilissimo.... Se non volete, però....
</p>

<p>
<span class="smcap">Stensg.</span> Se non voglio?... Vi confesso che non sono
così poco ambizioso come voi credete. Gli è che mi
pare impossibile....
</p>

<p>
<span class="smcap">Lund.</span> Non ci pensate. Io farò quanto sta in me perchè
possiate riuscire: Sua Eccellenza, che apprezza
i vostri meriti, farà altrettanto. Voi avete la gioventù
dalla vostra e....
</p>

<p>
<span class="smcap">Stensg.</span> Signor Lundestad, voi mi siete veramente
amico.
</p>

<p>
<span class="smcap">Lund.</span> E voi dimostratemi d’essere altrettanto per
me, caricando sulle vostre robuste spalle il fardello
che pesa un po’ troppo sulle mie....
</p>

<p>
<span class="pagenum" id="Page_51">[51]</span>
</p>

<p>
<span class="smcap">Stensg.</span> In quanto a questo, lasciate fare a me.
</p>

<p>
<span class="smcap">Lund.</span> Allora, non avete nessuna difficoltà?...
</p>

<p>
<span class="smcap">Stensg.</span> Eccovi la mia mano!
</p>

<p>
<span class="smcap">Lund.</span> Grazie. E adesso, all’opera, ma con prudenza.
Cerchiamo di farci nominare tutti e due candidati
al secondo collegio. Io vi proporrò quale mio successore;
voi esporrete le vostre idee e risponderete
agli avversari.
</p>

<p>
<span class="smcap">Stensg.</span> Oh, quando saremo a questo punto, la partita
sarà già nostra. Mi dicono che voi siate onnipotente
nelle riunioni elettorali.
</p>

<p>
<span class="smcap">Lund.</span> Eh, anche l’onnipotenza ha i suoi limiti. Voi,
sfoggiate il vostro talento oratorio, fate un bel discorso,
lasciando da parte, s’intende, ogni allusione
che potesse offendere qualcuno....
</p>

<p>
<span class="smcap">Stensg.</span> Ma io non potrò romperla col mio partito!
</p>

<p>
<span class="smcap">Lund.</span> Studiate la cosa con attenzione. Che cosa sono
questi due partiti in cui è diviso il paese? Uno è
composto dalle famiglie benestanti del paese, e da
coloro che hanno qualche impiego nell’amministrazione
pubblica: è il mio partito: l’altro è quello
della folla dei nostri concittadini più giovani, che
potrebbero essi pure aspirare alla ricchezza e al
potere. Ma quest’ultimo partito.... lo abbandonerete,
quando sarete entrato al Parlamento, e vi sarete
fatta una posizione, poichè anche questo è necessario,
signor Stensgard.
</p>

<p>
<span class="smcap">Stensg.</span> Lo capisco, ma il tempo vola; e non ci si fa
una posizione da un giorno all’altro.
</p>

<p>
<span class="smcap">Lund.</span> No; ma pel momento potreste accontentarvi
di buone speranze.
</p>

<p>
<span class="smcap">Stensg.</span> Di speranze?
</p>

<p>
<span class="smcap">Lund.</span> Sì, non vi sorriderebbe l’idea d’una buona
dote? Vi sono delle ricche ereditiere nel paese; e,
per un uomo come voi, che un giorno potrà occupare
<span class="pagenum" id="Page_52">[52]</span>
le più alte cariche.... credetemi, se voi avrete
un po’ di tattica, nessuna vi dirà di no.
</p>

<p>
<span class="smcap">Stensg.</span> Sì, ma io ho molto bisogno del vostro aiuto.
Ah, voi mi aprite un largo orizzonte, mi fate balenare
una prospettiva magnifica! Tutti i sogni dorati
della mia fantasia si realizzerebbero così....
</p>

<p>
<span class="smcap">Lund.</span> Bravo, bravo: vedo che la vostra ambizione è
abbastanza stimolata. Va bene, il resto verrà in
seguito. Grazie, intanto. Non dimenticherò mai che
avete alleggerito le mie spalle dal pesante carico
del potere!
</p>

<h3>SCENA XIII.
<span class="smaller"><b>Detti, Bratsberg, Erik, Hejre, Fieldbo, Selma, Dora,</b>
gli <b>invitati</b>.</span></h3>

<p class="center">
(<i>Alcuni invitati rientrano in salone. Due cameriere
portano le lampade, e dei rinfreschi durante la scena</i>).
</p>

<p>
<span class="smcap">Selma</span> (<i>avvicinandosi al piano in fondo</i>). Restate, signor
Stensgard; adesso faremo qualche giuoco di società.
</p>

<p>
<span class="smcap">Stensg.</span> Con molto piacere; mi sento in vena questa
sera. (<i>La raggiunge in fondo al salone: parlano
assieme e fanno i preparativi</i>).
</p>

<p>
<span class="smcap">Erik</span> (<i>a bassa voce</i>). Dite un po’ signor Hejre, che
cos’ha raccontato mio padre adesso? Ma che cosa
voleva dire quel discorso di Stensgard ieri?
</p>

<p>
<span class="smcap">Hejre.</span> Eh, eh! non lo sapete?
</p>

<p>
<span class="smcap">Erik.</span> No, mia moglie ed io, con alcuni amici, siamo
andati al ballo del Circolo. Ma mio padre mi disse
che Stensgard s’è già urtato con quelli di Storli, e
che è stato molto villano verso Monsen.
</p>

<p>
<span class="smcap">Hejre.</span> Verso Monsen? Ma voi avete capito male,
senza dubbio, caro mio.
</p>

<p>
<span class="pagenum" id="Page_53">[53]</span>
</p>

<p>
<span class="smcap">Erik.</span> Può darsi: con tanta gente che chiacchierava
intorno a noi. Ma quello che però ho capito bene
si è che....
</p>

<p>
<span class="smcap">Hejre.</span> St! abbiate pazienza: la storiella la troverete
in lungo e in largo domattina sul giornale d’Aslaksen.
Ve la serviranno a colazione, come antipasto.
(<i>Si allontana</i>).
</p>

<p>
<span class="smcap">Bratsb.</span> E così, caro Lundestad, quest’ubbìa non vi
è ancora passata dalla mente?
</p>

<p>
<span class="smcap">Lund.</span> Eh, non è un’ubbìa. Quando ci si vede in pericolo
d’esser soppiantati, bisogna almeno cavarsela
coll’onore delle armi.
</p>

<p>
<span class="smcap">Bratsb.</span> Queste sono frasi! Chi pensa a soppiantarvi?
</p>

<p>
<span class="smcap">Lund.</span> Hum! Sono un vecchio pilota, io: capisco subito
da che parte spira il vento: c’è della burrasca
in aria.... Ho già il mio sostituto; l’avvocato Stensgard
è disposto....
</p>

<p>
<span class="smcap">Bratsb.</span> L’avvocato Stensgard?
</p>

<p>
<span class="smcap">Lund.</span> Sì, non era cosa intesa? Quando mi avete
detto che bisognava proteggerlo e incoraggiarlo,
non volevate forse dire che egli dovesse prendere
il mio posto?
</p>

<p>
<span class="smcap">Bratsb.</span> Io pensavo solamente alla lotta che avrebbe
dovuto sostenere contro quegli intriganti di Storli....
</p>

<p>
<span class="smcap">Lund.</span> Ma in che modo avevate voi la certezza che
Stensgard l’avrebbe rotta con quella gente?
</p>

<p>
<span class="smcap">Bratsb.</span> Mio caro, egli ha dato prova di grande sincerità
ieri sera.
</p>

<p>
<span class="smcap">Lund.</span> Ieri sera?
</p>

<p>
<span class="smcap">Bratsb.</span> Sì, quando ha parlato della perniciosa influenza
di Monsen.
</p>

<p>
<span class="smcap">Lund.</span> (<i>sorpreso</i>). Di Monsen?
</p>

<p>
<span class="smcap">Bratsb.</span> Sì; è stato anche un po’ troppo energico, insolente
anzi: l’ha chiamato sacco di scudi, e drago
<span class="pagenum" id="Page_54">[54]</span>
e basilisco, e che cosa d’altro.... Ah sì, era divertentissimo!
</p>

<p>
<span class="smcap">Lund.</span> Ah, vi pare?
</p>

<p>
<span class="smcap">Bratsb.</span> Non vi nascondo, Lundestad, che quella sortita
mi ha fatto piacere: cosicchè noi adesso dobbiamo
sostenerlo: capirete dopo un attacco così
violento....
</p>

<p>
<span class="smcap">Lund.</span> Come quello d’ieri sera?
</p>

<p>
<span class="smcap">Bratsb.</span> Sì.
</p>

<p>
<span class="smcap">Lund.</span> Alla festa?
</p>

<p>
<span class="smcap">Bratsb.</span> Sì, alla festa.
</p>

<p>
<span class="smcap">Lund.</span> Contro Monsen?
</p>

<p>
<span class="smcap">Bratsb.</span> Sì, contro Monsen e i suoi satelliti, che
adesso vorranno vendicarsi, si capisce.
</p>

<p>
<span class="smcap">Lund.</span> (<i>con aria convinta</i>). Sì, bisogna sostenere il
signor Stensgard, è naturale.
</p>

<p>
<span class="smcap">Dora.</span> Papà, vieni a giocare.
</p>

<p>
<span class="smcap">Bratsb.</span> Oh bimba mia, che strana idea!
</p>

<p>
<span class="smcap">Dora.</span> Ma sì, vieni: anche Selma lo desidera.
</p>

<p>
<span class="smcap">Bratsb.</span> Allora bisogna ubbidire. (<i>Piano</i>) Povero Lundestad!
Si fa proprio vecchio: figurati che non ha
neanche capito quello che Stensgard diceva ieri....
</p>

<p>
<span class="smcap">Dora.</span> Vieni, vieni, si comincia a giuocare. (<i>Lo conduce
via</i>).
</p>

<p>
<span class="smcap">Erik.</span> Signor Hejre, voi sarete il giudice dei pegni.
</p>

<p>
<span class="smcap">Hejre.</span> Ecco la mia prima carica in questo basso
mondo!
</p>

<p>
<span class="smcap">Stensg.</span> È a conto dei vostri frequenti rapporti colla
giustizia, signor Hejre.
</p>

<p>
<span class="smcap">Hejre.</span> Oh! miei giovani amici, io mi piglierò il gusto
di condannarvi tutti in una volta.... vedrete!
</p>

<p>
<span class="smcap">Stensg.</span> (<i>avvicinandosi a Lundestad</i>). Avete parlato
con Sua Eccellenza: vi ha detto niente di me?
</p>

<p>
<span class="smcap">Lund.</span> Sì, a proposito dell’incidente di ieri sera.
</p>

<p>
<span class="smcap">Stensg.</span> Diavolo!
</p>

<p>
<span class="pagenum" id="Page_55">[55]</span>
</p>

<p>
<span class="smcap">Lund.</span> Egli trova che siete stato insolente!
</p>

<p>
<span class="smcap">Stensg.</span> Ha mille ragioni.
</p>

<p>
<span class="smcap">Lund.</span> Voi potreste forse riparare a ciò.
</p>

<p>
<span class="smcap">Erik.</span> Signor Stensgard, tocca a voi!
</p>

<p>
<span class="smcap">Stensg.</span> Eccomi! (<i>Rapidamente</i>) Come fare?
</p>

<p>
<span class="smcap">Lund.</span> Se l’occasione si presenta, fate al signor ciambellano
le vostre scuse.
</p>

<p>
<span class="smcap">Stensg.</span> Sì, sì, va bene.
</p>

<p>
<span class="smcap">Selma.</span> Presto, presto!
</p>

<p>
<span class="smcap">Stensg.</span> Eccomi, eccomi, cara signora. (<i>Il giuoco continua
in mezzo a ripetute risate. Alcune persone
d’età giuocano alle carte. Lundestad siede a sinistra.
Hejre è vicino a lui</i>).
</p>

<p>
<span class="smcap">Hejre.</span> E quel bellimbusto che pretende che io abbia
avuto dei rapporti colla giustizia!
</p>

<p>
<span class="smcap">Lund.</span> Ah, non si può negare; è proprio un insolente!
</p>

<p>
<span class="smcap">Hejre.</span> E in grazia di ciò, bisogna vedere quante feste
gli fanno qui: par impossibile, come lo temono!
</p>

<p>
<span class="smcap">Lund.</span> No, no, non lo temono affatto: Bratsberg crede
che il discorso di ieri fosse rivolto a Monsen.
</p>

<p>
<span class="smcap">Hejre.</span> A Monsen? Che pazzia!
</p>

<p>
<span class="smcap">Lund.</span> È proprio così. Ringdal e la signorina Dora
glielo hanno fatto credere.
</p>

<p>
<span class="smcap">Hejre.</span> E allora egli va a trovarlo e lo invita a pranzo!
Ah in fede mia, questa è magnifica! Ah, ma vi assicuro
però che non posso tacere.
</p>

<p>
<span class="smcap">Lund.</span> No, vi prego, non dite niente. Bratsberg è vostro
amico d’infanzia, e sebbene si sia mostrato
qualche volta un po’ duro verso di voi....
</p>

<p>
<span class="smcap">Hejre.</span> Eh, eh! gli renderò la pariglia con usura!
</p>

<p>
<span class="smcap">Lund.</span> Badate: egli è potente: non si scherza col leone!
</p>

<p>
<span class="smcap">Hejre.</span> Bratsberg un leone! Oh egli è ignorante, e
io no. Oh che allusioni piccanti, che pettegolezzi
fioriti, che frasi mordaci m’ispirerà questo fatterello!
quando il mio processo sarà bene avviato...
</p>

<p>
<span class="pagenum" id="Page_56">[56]</span>
</p>

<p>
<span class="smcap">Selma</span> (<i>a Hejre</i>). Signor giudice, che penitenza deve
fare colui al quale appartiene questo pegno?
</p>

<p>
<span class="smcap">Erik.</span> (<i>a Hejre, senza farsi osservare</i>). È di Stensgard:
trovate qualche cosa di divertente.
</p>

<p>
<span class="smcap">Hejre.</span> Questo pegno? Lasciatemi un po’ vedere. Bene:
egli dovrebbe.... basta! Che faccia un discorso!
</p>

<p>
<span class="smcap">Selma.</span> Signor Stensgard! signor Stensgard, tocca
a voi.
</p>

<p>
<span class="smcap">Stensg.</span> Oh, vi prego, dispensatemi: ho già parlato
abbastanza male ieri.
</p>

<p>
<span class="smcap">Bratsb.</span> Benissimo, invece, signor Stensgard. Me ne
intendo un pochino anch’io, sapete, di eloquenza!
</p>

<p>
<span class="smcap">Lund.</span> (<i>ad Hejre</i>). Diavolo! Basta che non gli venga
in mente adesso di ritrattarsi!
</p>

<p>
<span class="smcap">Hejre.</span> Ritrattarsi? Eh, eh, benissimo! Una magnifica
ispirazione. (<i>Piano a Stensgard</i>) Se avete parlato
male ieri, voi potreste ritrattarvi oggi.
</p>

<p>
<span class="smcap">Stensg.</span> (<i>colpito da un’idea subitanea</i>). Lundestad,
ecco l’occasione che si presenta!
</p>

<p>
<span class="smcap">Lund.</span> (<i>allontanandosi</i>). Vi raccomando, un po’ di strategia.
(<i>Cerca il suo cappello e lentamente esce</i>).
</p>

<p>
<span class="smcap">Stensg.</span> Ebbene, sì: farò un discorso.
</p>

<p>
<span class="smcap">Le signore.</span> Bravo, bravo!
</p>

<p>
<span class="smcap">Stensg.</span> Alzate i vostri bicchieri, signore e signori.
Voglio farvi un discorso che incominci con una
favola: l’ambiente è così grazioso e geniale, che la
musa della poesia aleggia intorno a me.
</p>

<p>
<span class="smcap">Erik.</span> (<i>alle signore</i>). Sentite, sentite! (<i>Bratsberg prende
il suo bicchiere e sta in piedi vicino alla tavola da
giuoco. Ringdal, Fieldbo, e qualche altro, arrivano
dal giardino</i>).
</p>

<p>
<span class="smcap">Stensg.</span> Un bel giorno di primavera un cuculo se ne
venne svolazzando nella valle: sapete.... il cuculo
è un uccello che porta fortuna. Nel bosco fiorito
tutti gli uccelli erano in festa; e in amichevoli
<span class="pagenum" id="Page_57">[57]</span>
gruppi se ne andavano cantando gli uccelli domestici
e gli uccelli selvatici. Le galline arrivavano
pigolando; le oche gracidando; quand’ecco dal pollaio
discende un grosso tacchino pettoruto, rumoroso,
che faceva la ruota, batteva le ali, si gonfiava,
e pareva dire nel suo linguaggio: «Io sono
il re di Storli!...»
</p>

<p>
<span class="smcap">Bratsb.</span> Delizioso! Sentite!
</p>

<p>
<span class="smcap">Stensg.</span> Fra gli altri uccelli c’era pure un vecchio
picchio. Appoggiato a un tronco d’albero, egli si
mise a cinguettare, a gridare, a picchiare qua e là
il suo lungo becco, per far uscire le formiche ed
altri insetti, che dovevano servire al suo pranzo:
dovunque si sentiva il suo pick, pick. Era lui.
</p>

<p>
<span class="smcap">Erik.</span> Domando scusa.... non era forse una cicogna?...
</p>

<p>
<span class="smcap">Hejre.</span> Silenzio!
</p>

<p>
<span class="smcap">Stensg.</span> Era proprio un picchio. La riunione, che
cominciava ad animarsi, divenne ben presto rumorosa,
quando tutti ebbero trovato un personaggio
al quale dirigere il loro cinguettìo: si strinsero gli
uni vicini agli altri, e cip, cip, cip, si misero a cinguettare
con quanto fiato aveano in gola: tosto il
giovane cuculo si unì a loro, e l’allegro coro seguitò
per un pezzo.
</p>

<p>
<span class="smcap">Fieldbo</span> (<i>piano a Stensgard</i>). Ma in nome di Dio,
smetti!
</p>

<p>
<span class="smcap">Stensg.</span> Ma il personaggio di cui si trattava era
un’aquila che aveva scelto a sua pacifica dimora
una roccia solitaria. Tutti l’avevano contro di lui:
«È il terrore del vicinato» diceva un brutto corvo....
Ma in quel momento l’aquila, dall’alto del suo eremo,
spiccò un volo maestoso, discese nella valle, e,
preso il giovane cuculo, se lo portò con sè nel suo
dominio. Lievemente l’uccellino fortunato volò dalla
pianura meschina a quell’altezza dov’è la pace,
<span class="pagenum" id="Page_58">[58]</span>
dov’è il sole; e di lassù imparò a disprezzare il
chiocciar dei pollai, e le terre infruttuose.
</p>

<p>
<span class="smcap">Fieldbo.</span> Conclusione, conclusione, musica!
</p>

<p>
<span class="smcap">Bratsb.</span> Silenzio! Non interrompete!
</p>

<p>
<span class="smcap">Stensg.</span> (<i>a Bratsberg</i>). Signore, la mia storia è finita;
e davanti a questa eletta società, vi porgo le mie
scuse per l’incidente di ieri sera.
</p>

<p>
<span class="smcap">Bratsb.</span> (<i>facendo un passo indietro</i>) A me?
</p>

<p>
<span class="smcap">Stensg.</span> E i miei ringraziamenti per la nobile maniera
con cui vi siete vendicato. Signore, signori,
un evviva a Sua Eccellenza il ciambellano Bratsberg!
</p>

<p>
<span class="smcap">Bratsb.</span> (<i>vacilla e s’appoggia alla tavola</i>). Vi ringrazio,
signor avvocato.
</p>

<p>
<span class="smcap">Gli invitati</span> (<i>tutti un po’ imbarazzati</i>). Evviva, evviva!
</p>

<p>
<span class="smcap">Bratsb.</span> Signore, signori!... (<i>Piano</i>). Dora!
</p>

<p>
<span class="smcap">Dora.</span> Padre mio!
</p>

<p>
<span class="smcap">Bratsb.</span> Dottore, dottore, che cosa avete fatto?
</p>

<p>
<span class="smcap">Stensg.</span> (<i>col bicchiere in mano, raggiante di gioia</i>).
Ed ora ripigliamo i nostri posti. Fieldbo, entra
anche tu nella Lega dei giovani. Tutto va a gonfie
vele!...
</p>

<p>
<span class="smcap">Hejre</span> (<i>sul davanti a sinistra</i>). Ah sì, eh? Proprio a
gonfie vele?!
</p>

<p class="pad2 center large">
(<i>Cala la tela</i>).
</p>

<div class="chapter">
<p>
<span class="pagenum" id="Page_59">[59]</span>
</p>

<h2>ATTO TERZO.</h2>
</div>

<div class="blockquote">
<p>
Un’anticamera elegante con ingresso dal fondo. A sinistra una
porta che dà nello stadio di Bratsberg. Un po’ più in là una porta
che mette nel salone, ed un’altra che mette nel gabinetto dell’amministratore
delle ferriere. Dirimpetto al gabinetto una finestra.
</p>
</div>

<h3>SCENA PRIMA.
<span class="smaller"><b>Bratsberg, Dora.</b></span></h3>

<p>
<span class="smcap">Bratsb.</span> Ecco le conseguenze di questo commedia:
dispiaceri e lagrime.
</p>

<p>
<span class="smcap">Dora.</span> Ah, quando mai abbiamo conosciuto quel malaugurato
Stensgard!
</p>

<p>
<span class="smcap">Bratsb.</span> Di’ piuttosto quel malaugurato Fieldbo!
</p>

<p>
<span class="smcap">Dora.</span> Fieldbo?
</p>

<p>
<span class="smcap">Bratsb.</span> Sì, Fieldbo. Non è lui che m’ha ingannato?
</p>

<p>
<span class="smcap">Dora.</span> No, caro papà, sono io.
</p>

<p>
<span class="smcap">Bratsb.</span> Tu? Tutti e due allora! Tutti e due d’accordo
contro di me! Oh è molto corretto, tutto ciò!
</p>

<p>
<span class="smcap">Dora.</span> Oh, papà! Se tu sapessi!
</p>

<p>
<span class="smcap">Bratsb.</span> Lo so, lo so.... ne so fin troppo!
</p>

<h3>SCENA II.
<span class="smaller"><b>Detti e Fieldbo.</b></span></h3>

<p>
<span class="smcap">Fieldbo.</span> Buon giorno, signor Bratsberg: buon giorno,
signorina.
</p>

<p>
<span class="smcap">Bratsb.</span> Ah, siete voi, uccello di cattivo augurio?
</p>

<p>
Fieldbo. Eh, in verità, è stato proprio un incidente
spiacevolissimo.
</p>

<p>
<span class="pagenum" id="Page_60">[60]</span>
</p>

<p>
<span class="smcap">Bratsb.</span> (<i>guardando dalla finestra</i>). Vi sembra, eh?
</p>

<p>
<span class="smcap">Fieldbo.</span> Spero bene che avrete osservato come io
abbia sempre tenuto d’occhio Stensgard ieri sera.
Sfortunatamente quando vidi che si facevano i
giuochi di società, pensai che non vi potesse esser
più alcun pericolo!
</p>

<p>
<span class="smcap">Bratsb.</span> (<i>battendo il piede</i>). Esser messo in berlina da
un simile rompicollo! Che cosa avranno pensato i
miei invitati? Che ho voluto scioccamente comperare
quell’uomo, quel.... quel.... come lo chiama
Lundestad?
</p>

<p>
<span class="smcap">Fieldbo.</span> Ma....
</p>

<p>
<span class="smcap">Dora</span> (<i>senza esser veduta da suo padre</i>). St!
</p>

<p>
<span class="smcap">Bratsb.</span> (<i>dopo un breve silenzio, a Fieldbo</i>). Ma ditemi
un po’ francamente, dottore; io sono forse più sciocco
della maggioranza degli uomini?
</p>

<p>
<span class="smcap">Fieldbo.</span> Ma come potete farmi una domanda simile?
</p>

<p>
<span class="smcap">Bratsb.</span> Eppure, come va che io sono stato forse
l’unico a non capire che quel maledetto discorso
era rivolto contro di me.
</p>

<p>
<span class="smcap">Fieldbo.</span> Ma.... forse perchè voi non vedete la vostra
situazione in faccia al paese cogli stessi occhi del
rimanente della popolazione.
</p>

<p>
<span class="smcap">Bratsb.</span> Io la vedo, come il defunto mio padre la
vedeva: e nessuno ha mai osato fargli una simile
villania.
</p>

<p>
<span class="smcap">Fieldbo.</span> Scusate: vostro padre è morto verso il 1830.
</p>

<p>
<span class="smcap">Bratsb.</span> Sì, e molte cose sono cambiate da allora:
del resto, la colpa di ciò che è accaduto è anche
un po’ mia: mi sono mischiato un po’ troppo al
popolo. Ed è perciò che mi hanno poi messo assieme
al proprietario Lundestad!
</p>

<p>
<span class="smcap">Fieldbo.</span> Permettetemi, ma questo non mi sembrerebbe
poi un gran disonore!
</p>

<p>
<span class="smcap">Bratsb.</span> Lasciamo stare. Voi sapete che io non do
<span class="pagenum" id="Page_61">[61]</span>
grande importanza ai titoli di nobiltà, ma ciò che
onoro sopra tutto, e che voglio sia onorato dagli
altri, è l’onestà che è ereditaria nella nostra famiglia.
Quando si prende parte, come Lundestad,
alla vita pubblica, ci si trova spesso coinvolti in
pasticci, in affari dubbi; e allora si perde la propria
indipendenza d’opinioni e di condotta. Perciò
Lundestad deve talvolta rassegnarsi alle loro insolenze;
ma io non c’entro affatto con loro, io non
m’immischio di nulla; che mi lascino in pace!
</p>

<p>
<span class="smcap">Fieldbo.</span> Eh, eh, non v’immischiate di nulla.... no....
però avete trovate quelle insolenze spiritosissime,
fino che le credevate dirette a Monsen.
</p>

<p>
<span class="smcap">Bratsb.</span> Non pronunciate il nome di Monsen qui. È
lui che ha demoralizzato il paese; e che, disgraziatamente,
ha fatto girar la testa al mio signor
figlio.
</p>

<p>
<span class="smcap">Dora.</span> Erik?
</p>

<p>
<span class="smcap">Fieldbo.</span> A vostro figlio?
</p>

<p>
<span class="smcap">Bratsb.</span> Sì. Che bisogno aveva egli d’ingolfarsi in
speculazioni commerciali?
</p>

<p>
<span class="smcap">Fieldbo.</span> Ma, caro signore, bisogna bene ch’egli
viva; e....
</p>

<p>
<span class="smcap">Bratsb.</span> Se avesse un po’ di giudizio, se facesse un
po’ di economia, non potrebbe egli vivere benissimo
con quello che ha da parte di sua madre?
</p>

<p>
<span class="smcap">Fieldbo.</span> Forse potrebbe vivere: ma che scopo avrebbe
allora la sua vita?
</p>

<p>
<span class="smcap">Bratsb.</span> Che scopo? Egli ha studiato legge, che si
dedichi all’avvocatura.
</p>

<p>
<span class="smcap">Fieldbo.</span> Sarebbe contrario alle sue inclinazioni: e
poi non ci si può fare una clientela, così, da un
giorno all’altro. Le vostre sostanze le amministrate
voi stesso, senza l’ingerenza di nessuno. Vostro
figlio non ha bambini che gli diano pensiero; d’altra
<span class="pagenum" id="Page_62">[62]</span>
parte ha veduto della gente farsi, con niente, una
sostanza di mezzo milione....
</p>

<p>
<span class="smcap">Bratsb.</span> Mezzo milione? Ma che, neanche la metà.
Del resto non si accumula mezzo milione e nemmeno
cento mila lire colle mani pulite, caro dottore. Non
è questa, lo so bene, l’opinione della gente; anzi
tutti applaudono e incoraggiano; ma la coscienza....
Mio figlio non può dedicarsi a nessun commercio
di questo genere: state sicuro, il negoziante Bratsberg
non guadagnerà mai mezzo milione!
</p>

<h3>SCENA III.
<span class="smaller"><b>Detti</b> e <b>Selma</b>.</span></h3>

<p>
<span class="smcap">Selma.</span> Mio marito non è qui?
</p>

<p>
<span class="smcap">Bratsb.</span> Buon giorno, figlia mia, cerchi tuo marito?
</p>

<p>
<span class="smcap">Selma.</span> Sì, m’aveva detto che sarebbe venuto qui
stamattina; è venuto poi il signor Monsen, e....
</p>

<p>
<span class="smcap">Bratsb.</span> Monsen? Ma adesso Monsen viene in casa
nostra?
</p>

<p>
<span class="smcap">Selma.</span> Sì, qualche volta, per affari; ma che cos’hai,
cara Dora? Hai pianto?
</p>

<p>
<span class="smcap">Dora.</span> Oh, non è nulla.
</p>

<p>
<span class="smcap">Selma.</span> Sì, sì! A casa, Erik era di cattivo umore;
qui mi par la stessa cosa. Ma ditemi, c’è qualche
cosa?
</p>

<p>
<span class="smcap">Bratsb.</span> Nulla che ti riguarda, in ogni caso. Tu sei
troppo delicata, piccina mia, per portar certi pesi!
Andate nel salone, figlie mie. Se Erik ha detto che
veniva, verrà sicuramente.
</p>

<p>
<span class="smcap">Selma</span> (<i>a Dora</i>). Andiamo! E tu difendimi dalle correnti
d’aria. (<i>Cinge la vita di Dora</i>) Ma sai, cara
Dora, che io potrei stritolarti! (<i>Escono</i>).
</p>

<p>
<span class="pagenum" id="Page_63">[63]</span>
</p>

<p>
<span class="smcap">Bratsb.</span> Sono già a questo punto i due speculatori!
Dovrebbero anzi fondare una casa: casa Monsen e
Bratsberg! Suonerebbe stupendamente! (<i>Bussano</i>)
Avanti!
</p>

<h3>SCENA IV.
<span class="smaller"><b>Bratsberg, Stensgard, Fieldbo.</b></span></h3>

<p>
<span class="smcap">Bratsb.</span> (<i>fa un passo indietro</i>). Come?
</p>

<p>
<span class="smcap">Stensg.</span> Sì, sono io, ancora, signor ciambellano.
</p>

<p>
<span class="smcap">Bratsb.</span> Lo vedo.
</p>

<p>
<span class="smcap">Fieldbo.</span> Ma sei pazzo, Stensgard!
</p>

<p>
<span class="smcap">Stensg.</span> Voi vi siete ritirato presto ieri sera: quando
Fieldbo m’ha chiarito le cose, voi non c’eravate
già più.
</p>

<p>
<span class="smcap">Bratsb.</span> Credete.... ogni spiegazione sarebbe ora superflua.
</p>

<p>
<span class="smcap">Stensg.</span> Perfettamente: io so peraltro, che vi ho
offeso.
</p>

<p>
<span class="smcap">Bratsb.</span> Lo so anch’io: volete dirmi, prima che vi
faccia mettere alla porta, perchè siete venuto qui?
</p>

<p>
<span class="smcap">Stensg.</span> Sono venuto, perchè amo vostra figlia, signore....
</p>

<p>
<span class="smcap">Bratsb.</span> Eh?! Ma che dice costui, dottore?
</p>

<p>
<span class="smcap">Stensg.</span> Sì, voi non potete capirlo, signor ciambellano,
voi che in vita vostra non avete mai dovuto lottare
per niente....
</p>

<p>
<span class="smcap">Bratsb.</span> E avete l’ardire di....
</p>

<p>
<span class="smcap">Stensg.</span> Sono venuto a chiedervi la mano di vostra
figlia.
</p>

<p>
<span class="smcap">Bratsb.</span> Voi, voi? Ma che ne dite, dottore?
</p>

<p>
<span class="smcap">Stensg.</span> Oh, Fieldbo mi comprenderà certo. Egli è il
mio più caro amico, anzi l’unico amico che io mi
abbia.
</p>

<p>
<span class="pagenum" id="Page_64">[64]</span>
</p>

<p>
<span class="smcap">Fieldbo.</span> No, no, caro mio; non contar più sulla mia
amicizia: dopo ciò che....
</p>

<p>
<span class="smcap">Bratsb.</span> Ah, dottore, per venirne a questo bel risultato
lo avete condotto in casa mia!...
</p>

<p>
<span class="smcap">Stensg.</span> Vostra Eccellenza non mi conosce che pei
miei discorsi d’ieri, e di ieri l’altro; non basta
perchè oggi io mi sento un altro uomo. I rapporti
che ho avuto con voi e colla vostra famiglia, sono
stati per me come una benefica pioggia primaverile.
In una sola notte la semente ha germogliato:
non toglietemi voi il sole che la farà prosperare.
Non sono mai stato felice al mondo, sapete!
</p>

<p>
<span class="smcap">Bratsb.</span> Ma a me importa di mia figlia!
</p>

<p>
<span class="smcap">Stensg.</span> Oh, vedrete, come saprò farmi amare da lei!
</p>

<p>
<span class="smcap">Bratsb.</span> Ah, voi credete! Hum!
</p>

<p>
<span class="smcap">Stensg.</span> Sì, perchè lo voglio. Ricordatevi ciò che mi
avete raccontato ieri: eravate pur malcontento del
matrimonio di vostro figlio; e invece tutto è andato
poi per il meglio. Profittate dell’esperienza del
passato, come ha detto Fieldbo.
</p>

<p>
<span class="smcap">Bratsb.</span> Ah, era questa la vostra idea?
</p>

<p>
<span class="smcap">Fieldbo.</span> No.... affatto.... permettetemi di parlar da
solo un momento con lui.
</p>

<p>
<span class="smcap">Stensg.</span> Ma che! Non ho nulla da dire a te! Signor
ciambellano, dimostratevi un uomo di cuore e di spirito.
Una famiglia come la vostra ha bisogno di
nuove alleanze; senza di questo, la razza s’abbrutisce,
credetemi.
</p>

<p>
<span class="smcap">Bratsb.</span> Ah, ma questo è troppo!
</p>

<p>
<span class="smcap">Stensg.</span> Un momento: non inquietatevi subito. Rinunciate
ai vostri pregiudizi di nascita: al giorno
d’oggi, che cosa vale un titolo? Quando mi conoscerete
meglio, troverete in me un amico sincero
e devoto, e sarete felice di considerarmi della vostra
famiglia.
</p>

<p>
<span class="pagenum" id="Page_65">[65]</span>
</p>

<p>
<span class="smcap">Bratsb.</span> Ma che vi sembra di tutto ciò, dottore?
</p>

<p>
<span class="smcap">Fieldbo.</span> Io penso che è una cosa pazza.
</p>

<p>
<span class="smcap">Stensg.</span> Per te sarebbe una pazzia; ma per me no.
Io ho una missione da compiere al mondo, e non
mi lascio, no, intimorire nè dalle grandi frasi, nè
dalle minaccie.
</p>

<p>
<span class="smcap">Bratsb.</span> Signor avvocato, quella è la porta!
</p>

<p>
<span class="smcap">Stensg.</span> Voi mi scacciate?
</p>

<p>
<span class="smcap">Bratsb.</span> Uscite!
</p>

<p>
<span class="smcap">Stensg.</span> Rifletteteci, signor ciambellano.
</p>

<p>
<span class="smcap">Bratsb.</span> Uscite, uscite, vi dico. Voi siete un cavalier
d’industria e un.... un.... non mi viene la parola....
Ecco ciò che voi siete!
</p>

<p>
<span class="smcap">Stensg.</span> Che cosa sono?
</p>

<p>
<span class="smcap">Bratsb.</span> Un.... un.... la parola non mi viene sulle
labbra.... uscite!
</p>

<p>
<span class="smcap">Stensg.</span> Guai a voi, se vi mettete sulla mia strada,
guai a voi!
</p>

<p>
<span class="smcap">Bratsb.</span> E in che posso temervi?
</p>

<p>
<span class="smcap">Stensg.</span> Io vi perseguiterò, vi attaccherò sui giornali,
vi calunnierò, intaccherò il vostro onore, e ne troverò
il mezzo. Voi sanguinerete sotto la mia sferza,
e vi sembrerà che tutte le furie d’Averno sieno
scatenate contro di voi. Tremerete innanzi a me,
e cercherete indarno un rifugio contro la mia
collera.
</p>

<p>
<span class="smcap">Bratsb.</span> Cercatevi un rifugio per voi in una casa di
salute, là vi troverete a posto.
</p>

<p>
<span class="smcap">Stensg.</span> Ah, ah!... grazie del consiglio. Vi voglio dire
soltanto questo, signor Bratsberg! La collera dell’Onnipotente
sta in me: io adempio i suoi voleri,
e voi vi opponete, mentre Egli mi ha destinato
alle più grandi imprese. Non temete!... Del resto
vedo che oggi siete troppo irritato, e sarebbe impossibile
andar d’accordo. Ma quando sarete calmato,
<span class="pagenum" id="Page_66">[66]</span>
riflettete bene a quanto v’ho detto. Interrogate
vostra figlia, vedrete che essa non sarà contraria:
e d’altra parte come potrebbe essa trovare
un marito in mezzo a tutti questi imbecilli? Fieldbo
dice che essa è buona, saggia, riflessiva, saprà
certo a che partito attenersi. Ho detto abbastanza.
I miei rispetti, signore. Dipende da voi che io diventi
il vostro devoto amico o il più fiero vostro
nemico. (<i>Esce</i>).
</p>

<p>
<span class="smcap">Bratsb.</span> Ah, questo è troppo! Non credevo che l’audacia
potesse arrivare a tal segno! Qui, in casa
mia, farmi una scena simile!
</p>

<p>
<span class="smcap">Fieldbo.</span> Stensgard è il solo che abbia tanto ardire.
</p>

<p>
<span class="smcap">Bratsb.</span> Oggi è lui; domani sarà un altro.
</p>

<p>
<span class="smcap">Fieldbo.</span> Che si provino: saprò io come riceverli.
</p>

<p>
<span class="smcap">Bratsb.</span> Voi? voi, che siete la causa di tutto? Quello
Stensgard! È il più sfrontato mariuolo che io m’abbia
mai conosciuto! Eppure.... che volete?... c’è
qualche cosa in lui che mi piace.
</p>

<p>
<span class="smcap">Fieldbo.</span> È innegabile che abbia un grande ingegno.
</p>

<p>
<span class="smcap">Bratsb.</span> E una grande franchezza, signor dottore; egli
almeno giuoca a carte scoperte, non fa come tanti
altri, che....
</p>

<p>
<span class="smcap">Fieldbo.</span> Non pensateci tanto, dimostrate una gran
fermezza, è l’unica. Con Stensgard bisogna essere
inflessibili.
</p>

<p>
<span class="smcap">Bratsb.</span> Tenete per voi i vostri consigli. Persuadetevi
bene; nè lui, nè nessun altro....
</p>

<p>
<span class="pagenum" id="Page_67">[67]</span>
</p>

<h3>SCENA V.
<span class="smaller"><b>Bratsberg, Fieldbo, Ringdal.</b></span></h3>

<p>
<span class="smcap">Ringd.</span> Scusi, Vostra Eccellenza, una parola. (<i>Gli parla
a bassa voce</i>).
</p>

<p>
<span class="smcap">Bratsb.</span> Come? in casa mia?
</p>

<p>
<span class="smcap">Ringd.</span> È venuto dalla porta in fondo, e ha chiesto
con tanta insistenza d’essere ricevuto!...
</p>

<p>
<span class="smcap">Bratsb.</span> Hum! Dottore, andate un po’ a veder che
cosa fanno le signore, nel salone. C’è una persona
che.... Non dite niente a Selma della visita di Stensgard;
risparmiamole questo sopraccapo. Quanto a
Dora, sarebbe forse meglio che anch’essa non sapesse
niente.... basta.... Passate, prego. (<i>Fieldbo va
nel salone. Ringdal è rientrato nel suo gabinetto</i>).
</p>

<h3>SCENA VI.
<span class="smaller"><b>Bratsberg, Monsen.</b></span></h3>

<p>
<span class="smcap">Monsen.</span> Vi chiedo scusa, signore.
</p>

<p>
<span class="smcap">Bratsb.</span> Avanti, avanti! Che cosa desiderate?
</p>

<p>
<span class="smcap">Monsen.</span> Non posso dirvelo così subito. Per conto mio
veramente possiedo tutto ciò che potrei desiderare.
</p>

<p>
<span class="smcap">Bratsb.</span> È una bella cosa, eh?
</p>

<p>
<span class="smcap">Monsen.</span> Sono stato fortunato: sono riuscito a ciò che
volevo; ne ho fin troppo, quasi!...
</p>

<p>
<span class="smcap">Bratsb.</span> Me ne congratulo con voi, e con altri.
</p>

<p>
<span class="smcap">Monsen.</span> E se potessi offrire la mia servitù alla signoria
vostra....
</p>

<p>
<span class="smcap">Bratsb.</span> A me?
</p>

<p>
<span class="smcap">Monsen.</span> Ascoltatemi. Cinque anni fa, quando i boschi
del comune furon messi all’incanto, voi avete alzati
i prezzi.
</p>

<p>
<span class="pagenum" id="Page_68">[68]</span>
</p>

<p>
<span class="smcap">Bratsb.</span> Sì, e voi più di me, tanto che vi furono aggiudicati.
</p>

<p>
<span class="smcap">Monsen.</span> Voi potrete acquistarli oggi, dopo le migliorie
che ci sono state fatte.
</p>

<p>
<span class="smcap">Bratsb.</span> Dite piuttosto che sono stati tagliati in modo
vergognoso.
</p>

<p>
<span class="smcap">Monsen.</span> Hanno un grande valore ugualmente: e, con
un po’ di cura, fra qualche anno....
</p>

<p>
<span class="smcap">Bratsb.</span> Grazie tante. Mi dispiace, ma non posso occuparmi
di quest’affare.
</p>

<p>
<span class="smcap">Monsen.</span> Eppure sarebbe un bell’affare, vedete, signor
Bratsberg; per conto mio, a dirvi il vero, ho in vista
una grossa speculazione. È un affare che renderebbe
molto, moltissimo.... qualche cosa come duecentomila
corone.
</p>

<p>
<span class="smcap">Bratsb.</span> Duecentomila! eh, non c’è male!
</p>

<p>
<span class="smcap">Monsen.</span> Ah, ah, non starebbe male assieme al resto!
Ma, sapete, ci sarà una gran battaglia da vincere: ci
vorranno delle truppe di rinforzo. Non è tanto il denaro
che è necessario in queste faccende, quanto un
bel nome, capite.... un nome che serva di garanzia....
</p>

<p>
<span class="smcap">Bratsb.</span> Sì, sì, so bene che certa gente fa di questi
affari..
</p>

<p>
<span class="smcap">Monsen.</span> Una mano lava l’altra.... Dunque, lo firmiamo
questo contratto? Avrete i boschi per un prezzo
minimo....
</p>

<p>
<span class="smcap">Bratsb.</span> Non li voglio a nessun prezzo, signor Monsen.
</p>

<p>
<span class="smcap">Monsen.</span> Io vi ho fatto una proposta vantaggiosa; pazienza!
Ma aiutate almeno me!
</p>

<p>
<span class="smcap">Bratsb.</span> Che cosa intendete di dire?
</p>

<p>
<span class="smcap">Monsen.</span> Offro naturalmente la maggior garanzia, sono
ricco abbastanza: guardate queste carte....
</p>

<p>
<span class="smcap">Bratsb.</span> (<i>respingendo le carte</i>). Ma è un aiuto in denaro
che volete?
</p>

<p>
<span class="smcap">Monsen.</span> Non denaro contante, no: solamente il vostro
<span class="pagenum" id="Page_69">[69]</span>
avallo, dietro indennizzo, si capisce, con le maggiori
garanzie....
</p>

<p>
<span class="smcap">Bratsb.</span> Ed è per farmi simile proposta che siete venuto
qui?
</p>

<p>
<span class="smcap">Monsen.</span> Sì. (<i>Movimento di Bratsberg</i>). Signor Bratsberg,
vorreste dirmi che cosa avete contro di me,
perchè mi trattate sempre con tanta asprezza? Io
non vi ho fatto nulla che possa dispiacervi.
</p>

<p>
<span class="smcap">Bratsb.</span> No, ebbene ve ne dirò una, subito. Per aiutare
i miei operai, io ho fondata la cassa di previdenza
delle ferriere: ma ecco che voi subito avete
aperto una banca, e tutti hanno portato a voi i
loro risparmi.
</p>

<p>
<span class="smcap">Monsen.</span> Naturalmente: io do un interesse maggiore.
</p>

<p>
<span class="smcap">Bratsb.</span> Ma ne ritenete per voi uno più forte ancora.
</p>

<p>
<span class="smcap">Monsen.</span> Scusate, ma invece io faccio pochissime difficoltà
per le cauzioni, e per tutto ciò che riguarda
questi depositi.
</p>

<p>
<span class="smcap">Bratsb.</span> Purtroppo! Ed è per questo appunto che si
vedono contrattare dei terreni per trenta, quarantamila
lire, quando si sa che quello che compera
e quello che vende non possiedono uno zero! Ecco
quello che m’indispone contro di voi, signor <span class="smcap">Monsen.</span>
E poi c’è ancora qualcos’altro, che mi tocca più da
vicino. Credete voi che io abbia veduto con piacere
mio figlio gettarsi in quelle pazze speculazioni?
</p>

<p>
<span class="smcap">Monsen.</span> Ma non ne ho nessuna colpa, io.
</p>

<p>
<span class="smcap">Bratsb.</span> Siete voi, col vostro esempio, che avete scaldata
la testa, a lui e ad altri. Perchè non vi siete
limitato al vostro commercio?
</p>

<p>
<span class="smcap">Monsen.</span> Sì, avrei dovuto, come mio padre, trasportar
legna sulle zattere per tutta la mia vita?
</p>

<p>
<span class="smcap">Bratsb.</span> Vi sembrava forse un disonore d’essere al
mio servizio? Vostro padre guadagnava onestamente
da vivere, ed era stimato da tutti.
</p>

<p>
<span class="pagenum" id="Page_70">[70]</span>
</p>

<p>
<span class="smcap">Monsen.</span> Sì, per arrivare alla bella conclusione di rovinarsi
la salute, e di annegarsi poi nel passar
la corrente col suo carico! Voi non conoscete la
vita grama che conduce questa gente, trascinante
qui grossi pezzi di legname sul fiume, malgrado il
vento, malgrado il freddo e la pioggia.... voi che ve
ne state in una bella camera calda a godervi il frutto
del loro lavoro! Non dovreste dunque disapprovare
se un povero diavolo cerca di sottrarsi a quella vita
meschina, creandosi una posizione migliore. Capirete;
io avevo studiato, non ero un cretino....
</p>

<p>
<span class="smcap">Bratsb.</span> Benissimo: ma con quali mezzi siete salito?
Con un commercio di liquori sul principio: poi avete
comperate delle cambiali, che avete girate senza
riguardo per nessuno, e così di seguito. Pensate un
po’ quanta gente avete rovinato per far la vostra
fortuna!
</p>

<p>
<span class="smcap">Monsen.</span> È la sorte dei negozianti: uno sale e l’altro
scende!
</p>

<p>
<span class="smcap">Bratsb.</span> Ma come, e con che mezzi? Lo sapete bene
quante famiglie rispettabili sono ora per colpa vostra,
ridotte alla miseria.
</p>

<p>
<span class="smcap">Monsen.</span> Daniele Hejre è su questa strada, anche lui.
</p>

<p>
<span class="smcap">Bratsb.</span> Vi capisco.... sì, sì. Ma il caso è assai diverso.
Di ciò che ho fatto posso rispondere innanzi a Dio
e innanzi agli uomini. Quando il paese, dopo la separazione
dalla Danimarca, si trovò in ristrettezze
finanziarie, mio padre volle soccorrerlo più di quanto
i suoi mezzi glielo avrebbero permesso. E fu così
che gran parte dalle nostre terre passò alla famiglia
Hejre. Ma venne poi Daniele a prenderne
l’amministrazione; e accadde che molti operai e
impiegati ebbero non poco a soffrire della insufficiente
direzione di costui. Nel medesimo tempo egli
compieva la più sciocca e la più dannosa impresa
<span class="pagenum" id="Page_71">[71]</span>
per tutto il paese: il taglio dei boschi, come egli
lo fece. Non era forse mio sacrosanto dovere d’impedire
che le cose continuassero così? Io potevo
farlo, la legge era per me ed io rientrai in possesso
delle mie terre, com’era mio diritto.
</p>

<p>
<span class="smcap">Monsen.</span> Ma neppur io non ho mai infranto la legge!
</p>

<p>
<span class="smcap">Bratsb.</span> Ma voi avete agito contro la vostra coscienza....
un po’ di coscienza l’avete, non è vero? Avete messo
il disordine dovunque, compromesso la fortuna e
l’onore di tante famiglie. Adesso nessuno bada più
all’onoratezza, alla nascita della tale o tal’altra persona:
il denaro conta soltanto adesso! Si parla di
qualcheduno, subito si chiede: «È ricco? quanto
avrà?» e a seconda della cifra, esso è o non è una
persona per bene. Perchè adesso noi due siamo qui
a discorrere come due camerati? Perohè voi ed io
siamo i più grandi possidenti del paese.... Ma io mi
ribello, no, non lo voglio più! Ed ora sapete ciò
che avevo contro di voi!
</p>

<p>
<span class="smcap">Monsen.</span> Signor ciambellano, io mi ritirerò dagli affari,
vi darò tutte le soddisfazioni che chiederete,
ma per carità, venite in mio aiuto.
</p>

<p>
<span class="smcap">Bratsb.</span> No.
</p>

<p>
<span class="smcap">Monsen.</span> Sono pronto a pagare ciò che....
</p>

<p>
<span class="smcap">Bratsb.</span> Pagare? E voi osate?...
</p>

<p>
<span class="smcap">Monsen.</span> Se non lo volete fare per me, fatelo per vostro
figlio.
</p>

<p>
<span class="smcap">Bratsb.</span> Mio figlio?
</p>

<p>
<span class="smcap">Monsen.</span> Sì, è interessato anche lui nell’affare: per
parte sua gli frutterà circa ottantamila lire.
</p>

<p>
<span class="smcap">Bratsb.</span> Di beneficio?
</p>

<p>
<span class="smcap">Monsen.</span> Sì.
</p>

<p>
<span class="smcap">Bratsb.</span> Ma, Dio mio, e chi perde dunque questo
denaro?
</p>

<p>
<span class="smcap">Monsen.</span> Che volete dire?
</p>

<p>
<span class="pagenum" id="Page_72">[72]</span>
</p>

<p>
<span class="smcap">Bratsb.</span> Ma sì. Se mio figlio guadagna tutto questo
denaro, bisognerà bene che ci sia qualcuno che lo
perda!
</p>

<p>
<span class="smcap">Monsen.</span> È un affare vantaggioso.... io non posso dirvene
di più. L’importante si è che mi occorre una
firma onorata, ed è perciò che vi chiedo la vostra.
</p>

<p>
<span class="smcap">Bratsb.</span> La mia firma? Su delle carte?...
</p>

<p>
<span class="smcap">Monsen.</span> Solo dieci o quindicimila corone....
</p>

<p>
<span class="smcap">Bratsb.</span> E voi avete potuto credere? Il mio nome, in
un simile affare? il mio nome?... Come responsabile,
allora?
</p>

<p>
<span class="smcap">Monsen.</span> Soltanto per la forma.
</p>

<p>
<span class="smcap">Bratsb.</span> Per una frode? Il mio nome! A nessun prezzo!
Non ho mai firmato carte di questo genere.
</p>

<p>
<span class="smcap">Monsen.</span> Mai?
</p>

<p>
<span class="smcap">Bratsb.</span> Mai.
</p>

<p>
<span class="smcap">Monsen.</span> Hum! Eppure l’ho veduto coi miei occhi.
</p>

<p>
<span class="smcap">Bratsb.</span> Non è vero; voi non l’avete mai veduto.
</p>

<p>
<span class="smcap">Monsen.</span> Sì, ho visto la vostra firma su una cambiale
di diecimila corone, vi ricordate?
</p>

<p>
<span class="smcap">Bratsb.</span> Nè per dieci, nè per centomila! Sul mio
onore, mai!
</p>

<p>
<span class="smcap">Monsen.</span> Allora è un falso?
</p>

<p>
<span class="smcap">Bratsb.</span> Un falso?
</p>

<p>
<span class="smcap">Monsen.</span> Hanno imitato la vostra firma: l’ho veduta io.
</p>

<p>
<span class="smcap">Bratsb.</span> Dove? in casa di chi?
</p>

<p>
<span class="smcap">Monsen.</span> Non posso dirvelo.
</p>

<p>
<span class="smcap">Bratsb.</span> Ah, ah, la vedremo!
</p>

<p>
<span class="smcap">Monsen.</span> Ve ne prego!
</p>

<p>
Bratsb. Tacete! Ah, non credevo che si potesse arrivare
a questo punto. Un falso! Immischiarmi in
questi affari loschi! Trattarmi come uno qualunque!
Ma questa volta, mi farò sentire....
</p>

<p>
<span class="smcap">Monsen.</span> Signor ciambellano, nel vostro interesse, nell’interesse
di....
</p>

<p>
<span class="pagenum" id="Page_73">[73]</span>
</p>

<p>
<span class="smcap">Bratsb.</span> Tacete! Andatevene! Siete voi la causa di
tutto! Sì, voi, che conducete una vita disonesta, e
che rovinate il vostro prossimo. La vostra casa è
il convegno di quanto v’ha di indecoroso e di ignobile;
gente di Cristiania, che non pensa che a
mangiare e bere, e ha la moralità sotto i piedi. Ho
visto io stesso i vostri nobili invitati passare per la
via, come una banda di zingari, ubbriachi fradici.
E la condotta scandalosa, che tenete in casa colle
vostre serve? E vostra moglie, povera donna, che
perdette quasi la ragione, pei vostri maltrattamenti?
</p>

<p>
<span class="smcap">Monsen.</span> Questo è troppo! Voi passate la misura! Vi
pentirete di queste parole!
</p>

<p>
<span class="smcap">Bratsb.</span> Andate al diavolo colle vostre minaccie! Che
cosa potete fare a me, voi? Volevate sapere che cosa
avevo contro di voi! Ve l’ho detto! e capirete così
perchè non vi ho mai ammesso nella mia società.
</p>

<p>
<span class="smcap">Monsen.</span> Ebbene, io la farò scendere sino a me, la
vostra società.
</p>

<p>
<span class="smcap">Bratsb.</span> Andatevene, uscite!
</p>

<p>
<span class="smcap">Monsen.</span> So dov’è la porta, signor Bratsberg. (<i>Esce</i>).
</p>

<p>
<span class="smcap">Bratsb.</span> (<i>va alla porta di destra</i>). Ringdal, Ringdal,
venite!
</p>

<h3>SCENA VII.
<span class="smaller"><b>Bratsberg, Ringdal, Fieldbo.</b></span></h3>

<p>
<span class="smcap">Ringd.</span> Vostra Eccellenza?...
</p>

<p>
<span class="smcap">Bratsb.</span> (<i>sulla porta del salone</i>). Signor dottore.... vi
prego. Ebbene, Ringdal, ecco avverate le mie predizioni.
</p>

<p>
<span class="smcap">Fieldbo.</span> Che cosa desiderate?
</p>

<p>
<span class="smcap">Ringd.</span> Quali predizioni?
</p>

<p>
<span class="pagenum" id="Page_74">[74]</span>
</p>

<p>
<span class="smcap">Bratsb.</span> Si va di bene in meglio! Ho saputo ora che
c’è in giro una cambiale falsa.
</p>

<p>
<span class="smcap">Ringd.</span> Una cambiale falsa?
</p>

<p>
<span class="smcap">Bratsb.</span> Sicuro. E intestata a chi, ve lo imaginate?
Intestata a me!
</p>

<p>
<span class="smcap">Fieldbo.</span> Ma, in nome di Dio, chi ha commesso questo
falso?
</p>

<p>
<span class="smcap">Bratsb.</span> Come posso saperlo? Dottore, fatemi un piacere:
questa cambiale dev’esser stata girata alla
Cassa di risparmio, od alla Cassa di previdenza delle
ferriere: andate subito da Lundestad; egli, come
amministratore della Cassa, deve sapere se è stata
presentata una cambiale falsa.
</p>

<p>
<span class="smcap">Fieldbo.</span> Vado, e spero di portarvi subito una risposta.
(<i>Esce rapidamente</i>).
</p>

<p>
<span class="smcap">Bratsb.</span> E voi, Ringdal, andate subito alla Cassa di
risparmio. Appena il colpevole sarà scoperto, lo
aggiusteremo come si merita. Nessuna misericordia
pel falsario!
</p>

<p>
<span class="smcap">Ringd.</span> Ah, questa non me la sarei mai aspettata!
(<i>Esce. Bratsberg passeggia un momento su e giù
per la stanza: quando sta per rientrare nel suo
studio, entra Erik</i>).
</p>

<h3>SCENA VIII.
<span class="smaller"><b>Bratsberg, Erik.</b></span></h3>

<p>
<span class="smcap">Erik.</span> Buon giorno, caro papà....
</p>

<p>
<span class="smcap">Bratsb.</span> Oh, sei qui!
</p>

<p>
<span class="smcap">Erik.</span> Ho assolutamente bisogno di parlarti.
</p>

<p>
<span class="smcap">Bratsb.</span> Sono di pessimo umore stamani. Che cosa vuoi?
</p>

<p>
<span class="smcap">Erik.</span> Tu sai, caro papà, che fino ad ora non ti ho mai
immischiato nei miei affari.
</p>

<p>
<span class="smcap">Bratsb.</span> Lo credo bene.
</p>

<p>
<span class="pagenum" id="Page_75">[75]</span>
</p>

<p>
<span class="smcap">Erik.</span> Ma oggi mi trovo costretto....
</p>

<p>
<span class="smcap">Bratsb.</span> A far che?
</p>

<p>
<span class="smcap">Erik.</span> Padre mio, bisogna che tu mi aiuti....
</p>

<p>
<span class="smcap">Bratsb.</span> Vuoi del denaro. Sta sicuro che....
</p>

<p>
<span class="smcap">Erik.</span> Per una volta solamente! Ti giuro che sarà
l’ultima. Bisogna che ti confessi ch’io sono in rapporti
con Monsen.
</p>

<p>
<span class="smcap">Bratsb.</span> Lo so, e avete in vista una magnifica speculazione.
</p>

<p>
<span class="smcap">Erik.</span> Una speculazione? Chi te l’ha detto?
</p>

<p>
<span class="smcap">Bratsb.</span> Monsen.
</p>

<p>
<span class="smcap">Erik.</span> Monsen è venuto da te?
</p>

<p>
<span class="smcap">Bratsb.</span> Sì, poco fa, e io l’ho messo alla porta.
</p>

<p>
<span class="smcap">Erik.</span> Papà, se tu non mi vieni in aiuto, io sono rovinato.
</p>

<p>
<span class="smcap">Bratsb.</span> Benissimo! Che cosa t’avevo predetto io?
</p>

<p>
<span class="smcap">Erik.</span> È vero; hai ragione: ma ormai è troppo tardi,
per....
</p>

<p>
<span class="smcap">Bratsb.</span> Rovinato! in due anni! E d’altra parte, dovevi
aspettartela! Bisognava bene che la finisse così,
in quella società di scrocconi e d’intriganti, che con
dei capitali imaginari credono di darla ad intendere
a mezzo mondo! Con quella gente là o bisogna esser
molto furbi oppure lasciarsi gabbare! Ne hai le
prove.
</p>

<p>
<span class="smcap">Erik.</span> Padre mio, vuoi salvarmi o no?
</p>

<p>
<span class="smcap">Bratsb.</span> No, assolutamente no.
</p>

<p>
<span class="smcap">Erik.</span> Ma il mio onore è compromesso.
</p>

<p>
<span class="smcap">Bratsb.</span> Oh, lascia stare le grandi frasi, fammi il piacere!
Riuscire o no in un affare, non è mai una questione
d’onore, anzi è il contrario. Va, va, torna a
casa, metti in ordine i tuoi affari paga quello che
devi, e che questa noiosa storia sia finita una volta
per sempre.
</p>

<p>
<span class="smcap">Erik.</span> Ah, ma tu non sai!...
</p>

<p>
<span class="pagenum" id="Page_76">[76]</span>
</p>

<h3>SCENA IX.
<span class="smaller"><b>Detti, Selma</b> e <b>Dora</b>.</span></h3>

<p>
<span class="smcap">Selma.</span> Ho inteso la voce di Erik.... Ma che cosa c’è,
Dio mio?
</p>

<p>
<span class="smcap">Bratsb.</span> Niente; ritorna di là....
</p>

<p>
<span class="smcap">Selma.</span> No, non me ne andrò; voglio sapere che cosa
c’è, capisci, Erik?
</p>

<p>
<span class="smcap">Erik.</span> C’è.... che io son rovinato! Tutto è perduto!
</p>

<p>
<span class="smcap">Selma.</span> Che cosa è perduto?
</p>

<p>
<span class="smcap">Erik.</span> Tutto.
</p>

<p>
<span class="smcap">Selma.</span> Tutto? vuoi dire le tue ricchezze. Esse sono
tutto, per te.
</p>

<p>
<span class="smcap">Erik.</span> Ricchezze, casa, avvenire! Tu sola mi resti,
Selma. Noi sopporteremo insieme la nostra disgrazia.
</p>

<p>
<span class="smcap">Selma.</span> La nostra disgrazia? Sopportarla assieme?
(<i>Con slancio</i>) Ah mi trovi buona a qualche cosa,
adesso!
</p>

<p>
<span class="smcap">Bratsb.</span> Che vuoi tu dire?
</p>

<p>
<span class="smcap">Erik.</span> In nome di Dio, Selma!
</p>

<p>
<span class="smcap">Dora.</span> Ti supplico, calmati.
</p>

<p>
<span class="smcap">Selma.</span> No, non posso più tacere: non so più dominarmi,
e vi dirò tutto. No, io non t’aiuterò per
niente a sopportare la tua disgrazia.
</p>

<p>
<span class="smcap">Erik.</span> Selma!
</p>

<p>
<span class="smcap">Bratsb.</span> Ma che dici, bambina, che non sei altro!
</p>

<p>
<span class="smcap">Selma.</span> Oh, come avete agito male verso di me!
Avete agito in modo indegno tutti! Non avete mai
voluto nulla da me: ho sempre avuto l’aria di essere
una poveretta in mezzo a voi: sempre prendere,
sempre prendere, senza mai dar niente. Non
avete mai voluto accettare da me il più leggero
sacrificio: non mi avete mai creduta capace di portare
la più piccola croce! Vi odio! vi detesto!
</p>

<p>
<span class="pagenum" id="Page_77">[77]</span>
</p>

<p>
<span class="smcap">Erik.</span> Ma che cosa vuol dir ciò?
</p>

<p>
<span class="smcap">Bratsb.</span> È ammalata, non ragiona....
</p>

<p>
<span class="smcap">Selma.</span> Ah, come sarei stata fiera se m’aveste interessata
qualche volta alle cose vostre! Ma se io azzardavo
una domanda, tosto mi si respingeva con
gentile canzonatura. Voi mi avete vestita come una
bella bambola, avete giuocato con me.... sì, giuocato
come si farebbe con una bambina. Ed io che con
tanto ardore aspiravo a tutto ciò che di alto, di nobile,
di passionale c’è nella vita! Ma solamente oggi
mi trovate buona a qualche cosa, perchè Erik non
ha più che me. Ebbene, io non voglio essere la risorsa
estrema, alla quale ci si attacca disperatamente,
quando tutto il resto crolla intorno a voi.
Io non voglio dividere i tuoi dolori, no! Io me ne
vado, ti abbandono! Preferisco cantare e suonare
per le vie! Lasciami, lasciami! (<i>Esce correndo</i>).
</p>

<p>
<span class="smcap">Erik</span> (<i>seguendola</i>). Selma! Selma!
</p>

<p>
<span class="smcap">Bratsb.</span> Dora, ma queste lagnanze avevano una ragione,
oppure....
</p>

<p>
<span class="smcap">Dora.</span> Sì, lo capisco per la prima volta, una ragione
profonda.
</p>

<p>
<span class="smcap">Erik.</span> Oh io perderò ogni cosa; ma lei no! Selma!
(<i>Esce</i>).
</p>

<h3>SCENA X.
<span class="smaller"><b>Bratsberg, Ringdal, Fieldbo, Hejre, Lundestad.</b></span></h3>

<p>
<span class="smcap">Ringd.</span> Signor ciambellano, vengo dalla Cassa di previdenza.
</p>

<p>
<span class="smcap">Bratsb.</span> Ebbene? e la cambiale?
</p>

<p>
<span class="smcap">Ringd.</span> Nessuna cambiale, colla vostra firma, è stata
presentata colà.
</p>

<p>
<span class="smcap">Fieldbo</span> (<i>entra con Lundestad</i>). È stato uno sbaglio.
</p>

<p>
<span class="pagenum" id="Page_78">[78]</span>
</p>

<p>
<span class="smcap">Bratsb.</span> Davvero? E nulla, neanche alla Cassa di
risparmio?
</p>

<p>
<span class="smcap">Lund.</span> No, in tutto l’anno, non mi è mai passata per
le mani nessuna cambiale firmata da voi, ad eccezione,
si capisce, di quella di vostro figlio.
</p>

<p>
<span class="smcap">Bratsb.</span> Di mio figlio?
</p>

<p>
<span class="smcap">Lund.</span> Ma sì: non vi ricordate più? Quella di diecimila
corone.
</p>

<p>
<span class="smcap">Bratsb.</span> (<i>cade mezzo svenuto su una sedia</i>). Oh, misericordia!
</p>

<p>
<span class="smcap">Fieldbo.</span> Dio mio!
</p>

<p>
<span class="smcap">Ringd.</span> È impossibile!
</p>

<p>
<span class="smcap">Bratsb.</span> Oh Dio mio, non può esser vero. Ma vediamo....
Voi dite, una cambiale di mio figlio? Firmata da
me? Di diecimila corone?
</p>

<p>
<span class="smcap">Fieldbo</span> (<i>a Lundestad</i>). È alla Cassa di risparmio?
</p>

<p>
<span class="smcap">Lund.</span> Non c’è più; è stata pagata da Monsen, la settimana
scorsa.
</p>

<p>
<span class="smcap">Bratsb.</span> Da Monsen?
</p>

<p>
<span class="smcap">Ringd.</span> Monsen è forse ancora alle ferriere, e vado
subito....
</p>

<p>
<span class="smcap">Bratsb.</span> No, rimanete!
</p>

<h3>SCENA XI.
<span class="smaller"><b>Detti</b> e <b>Hejre</b>.</span></h3>

<p>
<span class="smcap">Hejre.</span> Buon giorno, signori, buon giorno, carissimi.
Prima di tutto, i miei ringraziamenti per la serata
d’ieri! Poi ho mille novità da raccontarvi.
</p>

<p>
<span class="smcap">Ringd.</span> Scusate, scusate, ma noi non abbiamo tempo....
</p>

<p>
<span class="smcap">Hejre.</span> Oh, anche voi non avete tempo! Lo stesso
come il possidente di Storli.
</p>

<p>
<span class="smcap">Bratsb.</span> Monsen?
</p>

<p>
<span class="pagenum" id="Page_79">[79]</span>
</p>

<p>
<span class="smcap">Hejre.</span> Eh, eh! Una storiella graziosissima! Siamo
in pieni intrighi elettorali! Sai tu che cosa si vocifera?
Che si faranno dei tentativi per corromperti,
mio caro.
</p>

<p>
<span class="smcap">Lund.</span> Per corromperlo?
</p>

<p>
<span class="smcap">Bratsb.</span> Eh, diranno certamente che la scheggia ritrae
dal ceppo.
</p>

<p>
<span class="smcap">Hejre.</span> Ah, Dio mio, parola d’onore, non ho mai inteso
nulla di più comico! Stavo prendendo il mio
solito caffè da madama Rundholmen, quando vedo
l’avvocato e l’illustre signore di Storli in intimo
colloquio. Essi bevevano dell’assenzio, un orribile
liquido verdastro, che io non avrei assaggiato per
tutto l’oro del mondo.... Del resto non me ne hanno
nemmeno offerto.... «Che cosa volete scommettere,
mi grida Monsen appena mi vede, che domani, alle
elezioni del primo collegio, Bratsberg si unirà al nostro
partito?» — Sì, avete buon tempo, rispondo
io. — «Oh per questo, sapete.... coll’aiuto d’una
piccola cambiale....»
</p>

<p>
<span class="smcap">Ringd.</span> (<i>a Fieldbo</i>). D’una piccola cambiale?
</p>

<p>
<span class="smcap">Lund.</span> All’elezione del primo collegio?
</p>

<p>
<span class="smcap">Bratsb.</span> Ebbene? e poi?
</p>

<p>
<span class="smcap">Hejre.</span> E poi, non so altro. Ho inteso che si trattava
d’un valore di diecimila corone. Si quotano fortemente
le persone altolocate! È vergognoso!
</p>

<p>
<span class="smcap">Bratsb.</span> Una cambiale di diecimila corone?
</p>

<p>
<span class="smcap">Ringd.</span> Ed è in mano di Monsen?
</p>

<p>
<span class="smcap">Hejre.</span> No, egli l’ha rilasciata all’avvocato.
</p>

<p>
<span class="smcap">Lund.</span> Oh, allora!
</p>

<p>
<span class="smcap">Fieldbo.</span> A Stensgard!
</p>

<p>
<span class="smcap">Bratsb.</span> Ma ne sei certo?
</p>

<p>
<span class="smcap">Hejre.</span> Certissimo. L’ho inteso che gli diceva: «Servitevene
voi come meglio crederete!» Ma non ho
poi capito....
</p>

<p>
<span class="pagenum" id="Page_80">[80]</span>
</p>

<p>
<span class="smcap">Lund.</span> Sentite, signor Hejre, e anche voi, Ringdal.
(<i>Parlano a bassa voce</i>).
</p>

<p>
<span class="smcap">Fieldbo.</span> Signor Bratsberg!
</p>

<p>
<span class="smcap">Bratsb.</span> Eh?
</p>

<p>
<span class="smcap">Fieldbo.</span> Quella cambiale è proprio di vostro figlio?
</p>

<p>
<span class="smcap">Bratsb.</span> Ho ragione di crederlo.
</p>

<p>
<span class="smcap">Fieldbo.</span> E se vi presentano questo falso?
</p>

<p>
<span class="smcap">Bratsb.</span> Non darò querela.
</p>

<p>
<span class="smcap">Fieldbo.</span> Capisco: ma voi dovreste far di più!
</p>

<p>
<span class="smcap">Bratsb.</span> (<i>alzandosi</i>). Non posso far di più!
</p>

<p>
<span class="smcap">Fieldbo.</span> Sì, sì: voi dovete salvare quel disgraziato!
</p>

<p>
<span class="smcap">Bratsb.</span> E come?
</p>

<p>
<span class="smcap">Fieldbo.</span> Oh, in modo semplicissimo: riconoscendo la
vostra firma.
</p>

<p>
<span class="smcap">Bratsb.</span> Credete, voi, signor dottore, che nella nostra
famiglia, si transiga su queste cose?
</p>

<p>
<span class="smcap">Fieldbo.</span> Io non volevo offendervi.... parlo in buona
fede.
</p>

<p>
<span class="smcap">Bratsb.</span> Ah, sì, eh! Mi credereste capace d’una bugia!
Credereste che io voglia difendermi con una bugia!
</p>

<p>
<span class="smcap">Fieldbo.</span> Ma non pensate che cosa ne sarà di lui?
</p>

<p>
<span class="smcap">Bratsb.</span> Il colpevole appartiene alla giustizia: essa
deciderà la sua sorte. (<i>Esce</i>).
</p>

<p class="pad2 center large">
(<i>Cala la tela</i>).
</p>

<div class="chapter">
<p>
<span class="pagenum" id="Page_81">[81]</span>
</p>

<h2>ATTO QUARTO.</h2>
</div>

<div class="blockquote">
<p>
Nell’albergo della signora Rundholmen. Porta d’ingresso in
fondo; porte laterali; a destra una finestra. Davanti alla finestra,
una tavola coll’occorrente per scrivere. Un po’ indietro
un’altra tavola.
</p>
</div>

<h3>SCENA PRIMA.
<span class="smaller"><b>Stensgard</b>, la signora <b>Rundholmen, Aslaksen</b>.</span></h3>

<p>
Sig.ª <span class="smcap">Rundhol.</span> (<i>dietro la porta a sinistra</i>). Non me ne
importa niente. Vi ripeto che siete venuto qui per
votare e non per bere. Se non volete aspettare,
peggio per voi!
</p>

<p>
<span class="smcap">Stensg.</span> Buon giorno! Hum! hum! signora Rundholmen!
(<i>Va alla porta di sinistra</i>) Buon giorno, signora
Rundholmen!
</p>

<p>
Sig.ª <span class="smcap">Rundhol.</span> Chi c’è?
</p>

<p>
<span class="smcap">Stensg.</span> Son io, Stensgard. Si può entrare?
</p>

<p>
Sig.ª <span class="smcap">Rundhol.</span> Misericordia! no, no; non sono ancora
vestita!
</p>

<p>
<span class="smcap">Stensg.</span> E come mai vi alzate così tardi oggi?
</p>

<p>
Sig.ª <span class="smcap">Rundhol.</span> Oh, quando mi sono alzata io, scommetto
che voi dormivate della quarta! Ma bisogna
pur fare un pochino di <i>toilette!</i> (<i>Guarda rapidamente
nella stanza: ha una cuffia in testa</i>) Ebbene,
che cosa c’è? No, non guardatemi, signor Stensgard!
Auf! ecco ancora qualcuno! (<i>Si ritira</i>).
</p>

<p>
<span class="pagenum" id="Page_82">[82]</span>
</p>

<p>
<span class="smcap">Aslak.</span> (<i>porta un pacco di giornali</i>). Buon giorno,
signor Stensgard!
</p>

<p>
<span class="smcap">Stensg.</span> Ebbene, c’è dunque?
</p>

<p>
<span class="smcap">Aslak.</span> Naturalmente: guardate «L’anniversario della
Costituzione» nostra corrispondenza particolare, e
più sotto: «La fondazione della Lega dei giovani»
con tutto il vostro discorso. Le insolenze sono in
corsivo.
</p>

<p>
<span class="smcap">Stensg.</span> Ma mi pare che quasi tutto sia in corsivo!
</p>

<p>
<span class="smcap">Aslak.</span> Quasi tutto, davvero!
</p>

<p>
<span class="smcap">Stensg.</span> E il supplemento è uscito ieri?
</p>

<p>
<span class="smcap">Aslak.</span> Sicuramente, è già stato distribuito in città,
agli abbonati, e agli altri. Volete vederlo? (<i>Gliene
dà una copia</i>).
</p>

<p>
<span class="smcap">Stensg.</span> (<i>vi dà un’occhiata</i>). «L’onorevole signor Anders
Lundestad rinuncia alla sua carica di deputato
al Parlamento.... I lunghi e preziosi servigi»...
hum!... «La Società fondata nel giorno anniversario
della nostra libertà; la Lega dei giovani.... L’avvocato
Stensgard, anima di questa Società.... Riforme
adatte alle esigenze del secolo....» Bene, benissimo.
È cominciata la votazione?
</p>

<p>
<span class="smcap">Aslak.</span> Sì, c’è gran fermento in città. Tutti sono sulla
piazza, elettori e non elettori.
</p>

<p>
<span class="smcap">Stensg.</span> Al diavolo i non elettori! a dirla fra di noi!
Ebbene, andate, Aslaksen, a sparar le ultime cartuccie.
</p>

<p>
<span class="smcap">Aslak.</span> Bene, bene.
</p>

<p>
<span class="smcap">Stensg.</span> Incoraggiate i restii; dite loro che in fondo
Lundestad ed io abbiamo le medesime idee!
</p>

<p>
<span class="smcap">Aslak.</span> Lasciate fare a me: so come va presa questa
gente.
</p>

<p>
<span class="smcap">Stensg.</span> Oh, ancora una parola: abbiate pazienza; non
bevete oggi.
</p>

<p>
<span class="smcap">Aslak.</span> Oh, come....
</p>

<p>
<span class="pagenum" id="Page_83">[83]</span>
</p>

<p>
<span class="smcap">Stensg.</span> Dopo, passeremo insieme un’allegra serata.
Ricordatevi che si tratta anche del vostro interesse,
e di quello del vostro giornale.... Mio caro, ascoltate
i miei consigli, vi raccomando.
</p>

<p>
<span class="smcap">Aslak.</span> Basta, basta, saprò ben regolarmi. (<i>Esce</i>).
</p>

<p>
Sig.ª <span class="smcap">Rundhol.</span> (<i>in elegante acconciatura</i>). Eccomi, signor
Stensgard, eccomi qua. Che cosa c’era di tanto
importante?
</p>

<p>
<span class="smcap">Stensg.</span> Nulla: volevo solamente chiedervi a che ora
Monsen verrà qui.
</p>

<p>
Sig.ª <span class="smcap">Rundhol.</span> Ma egli non verrà qui, oggi.
</p>

<p>
<span class="smcap">Stensg.</span> Non verrà?
</p>

<p>
Sig.ª <span class="smcap">Rundhol.</span> No; è stato qui stamattina alle quattro;
figuratevi! Adesso viaggia sempre. È entrato
qui, come una bomba, che io ero ancora a letto: e,
sapete? voleva che io gli prestassi del denaro.
</p>

<p>
<span class="smcap">Stensg.</span> Monsen?
</p>

<p>
Sig.ª <span class="smcap">Rundhol.</span> Sì; a quanto pare, ha bisogno d’una
forte somma: pur che gli riesca di trovarla! E voi,
signor Stensgard, state per essere eletto deputato,
eh? I miei auguri, e sinceri, credete!
</p>

<p>
<span class="smcap">Stensg.</span> Io deputato? Che sciocchezza! E chi lo dice?
</p>

<p>
Sig.ª <span class="smcap">Rundhol.</span> È un amico di Lundestad che me l’ha
detto.
</p>

<h3>SCENA II.
<span class="smaller"><b>Hejre,</b> signora <b>Rundholmen, Stensgard.</b></span></h3>

<p>
<span class="smcap">Hejre.</span> Eh, eh, buon giorno! disturbo forse?
</p>

<p>
Sig.ª <span class="smcap">Rundhol.</span> Ma che! vi pare?
</p>

<p>
<span class="smcap">Hejre.</span> Corpo di Bacco! Che lusso! Non vi siete mai
fatta così bella per me, eh?
</p>

<p>
<span class="smcap">Stensg.</span> (<i>va verso il fondo</i>).
</p>

<p>
<span class="pagenum" id="Page_84">[84]</span>
</p>

<p>
Sig.ª <span class="smcap">Rundhol.</span> Naturalmente: bisogna cercar di piacere
ai giovanotti!
</p>

<p>
<span class="smcap">Hejre.</span> (<i>a bassa voce</i>). Ah, dite ai pretendenti, signora
Rundholmen, ai pretendenti! Ah, se i miei processi
non mi rubassero tutto il mio tempo!...
</p>

<p>
Sig.ª <span class="smcap">Rundhol.</span> Eh via, c’è sempre abbastanza tempo
per sposarsi!
</p>

<p>
<span class="smcap">Hejre.</span> Vi sbagliate, vi sbagliate! Nel matrimonio
bisogna che l’uomo non sia troppo legato altrove.
Eh, del resto, se non sposerete me, ne sposerete un
altro; perchè voi riprenderete marito, non è vero?
</p>

<p>
Sig.ª <span class="smcap">Rundhol.</span> Eh, qualche volta ci penso!
</p>

<p>
<span class="smcap">Hejre.</span> Si capisce. Quando si sono provate le delizie
coniugali.... Il defunto Rundholmen era un marito
esemplare.
</p>

<p>
Sig.ª <span class="smcap">Rundhol.</span> Eh, così, così! Era alquanto triviale,
e gli piaceva un po’ troppo il vino. Ma, capirete,
un uomo è sempre un uomo!
</p>

<p>
<span class="smcap">Hejre.</span> Avete detto una grande verità, signora Rundholmen:
un uomo è sempre un uomo, e una vedova
è sempre una vedova.
</p>

<p>
Sig.ª <span class="smcap">Rundhol.</span> E gli affari sono gli affari. Dio mio,
se sapeste quanti pensieri mi danno! Tutti vogliono
comperare: ma quando si tratta di fare i pagamenti,
nessuno ci sente più, e allora, giù carta bollata,
atti, citazioni.... In fede mia, che vorrei sposare un
avvocato!
</p>

<p>
<span class="smcap">Hejre.</span> Ebbene, prendetevi l’avvocato Stensgard, egli
è celibe.
</p>

<p>
Sig.ª <span class="smcap">Rundhol.</span> Ma siete proprio un uomo terribile!
M’avete fatta andar in collera sul serio con voi!
(<i>Esce</i>).
</p>

<p>
<span class="pagenum" id="Page_85">[85]</span>
</p>

<h3>SCENA III.
<span class="smaller"><b>Hejre, Stensgard, Fieldbo.</b></span></h3>

<p>
<span class="smcap">Hejre.</span> Quella lì, vedete, sarebbe un’amante deliziosa,
e una moglie modello nello stesso tempo! Intelligente
ed attiva! ed anche istruita; essa ha letto
molto, caro mio!
</p>

<p>
<span class="smcap">Stensg.</span> Ha letto molto, dite?
</p>

<p>
<span class="smcap">Hejre.</span> Eh, eh, almeno crederei! visto che per due
anni ha frequentato molto la biblioteca dell’editore
Halm. Ma basta, basta! Mi figuro che voi avrete
altro in testa, quest’oggi.
</p>

<p>
<span class="smcap">Stensg.</span> Niente affatto, non ho da pensare che a dare
il mio voto! E voi per chi votate, signor Hejre?
</p>

<p>
<span class="smcap">Hejre.</span> Per nessuno, per nessuno, mio carissimo. Io
metterò nell’urna la mia scheda bianca....
</p>

<p>
<span class="smcap">Stensg.</span> Oh Dio, scriveteci su almeno il nome della
signora Rundholmen!
</p>

<p>
<span class="smcap">Hejre.</span> Eh, eh, burlone! Questa gioventù, eh! è sempre
di buon umore! Vado a veder le bestie feroci
laggiù! Tutta la città dev’essere in fermento. (<i>Scorge
Fieldbo che entra</i>) Oh ecco il dottore! È senza dubbio
per amor della scienza che venite qui?
</p>

<p>
<span class="smcap">Fieldbo.</span> Della scienza?
</p>

<p>
<span class="smcap">Hejre.</span> Sì, per l’epidemia. È scoppiata or ora la febbre
elettorale maligna! Addio, miei cari amici. (<i>Esce</i>).
</p>

<h3>SCENA IV.
<span class="smaller"><b>Stensgard, Fieldbo.</b></span></h3>

<p>
<span class="smcap">Stensg.</span> Di’, hai parlato oggi al ciambellano?
</p>

<p>
<span class="smcap">Fieldbo.</span> Sì.
</p>

<p>
<span class="smcap">Stensg.</span> Che ha detto?
</p>

<p>
<span class="smcap">Fieldbo.</span> Di che cosa?
</p>

<p>
<span class="pagenum" id="Page_86">[86]</span>
</p>

<p>
<span class="smcap">Stensg.</span> Sai, io gli ho scritto.
</p>

<p>
<span class="smcap">Fieldbo.</span> Davvero? E che cosa gli hai scritto?
</p>

<p>
<span class="smcap">Stensg.</span> Che sono fermo nell’idea di ottenere la mano
di sua figlia; che desidero parlar con lui, e che
domani andrò a trovarlo.
</p>

<p>
<span class="smcap">Fieldbo.</span> In ogni caso, faresti bene a protrar la tua
visita. Domani è la sua festa e ci sarà molta
gente.
</p>

<p>
<span class="smcap">Stensg.</span> Tanto meglio: più gente ci sarà, più sarò
contento. Ho tutto le probabilità di riuscire.
</p>

<p>
<span class="smcap">Fieldbo.</span> E glielo hai lasciato capire?
</p>

<p>
<span class="smcap">Stensg.</span> Come?
</p>

<p>
<span class="smcap">Fieldbo.</span> Voglio dire se hai infiorato le tue dichiarazioni
amorose con qualche piccola minaccia.
</p>

<p>
<span class="smcap">Stensg.</span> Fieldbo, hai letto la mia lettera?
</p>

<p>
<span class="smcap">Fieldbo.</span> No, t’assicuro.
</p>

<p>
<span class="smcap">Stensg.</span> Ebbene, sì, è vero: l’ho minacciato.
</p>

<p>
<span class="smcap">Fieldbo.</span> In questo caso, può darsi ch’io abbia una
risposta da comunicarti.
</p>

<p>
<span class="smcap">Stensg.</span> Una risposta? e quale?
</p>

<p>
<span class="smcap">Fieldbo</span> (<i>mostrandogli una busta suggellata</i>). È la
scheda del ciambellano.
</p>

<p>
<span class="smcap">Stensg.</span> E per chi ha votato?
</p>

<p>
<span class="smcap">Fieldbo.</span> Ad ogni modo non per te.
</p>

<p>
<span class="smcap">Stensg.</span> E per chi allora? Di’ su, per chi?
</p>

<p>
<span class="smcap">Fieldbo.</span> Per l’esattore e pel Pastore.
</p>

<p>
<span class="smcap">Stensg.</span> Nemmeno per Lundestad!
</p>

<p>
<span class="smcap">Fieldbo.</span> No: e sai perchè? Perchè Lundestad ti ha
proposto quale suo successore.
</p>

<p>
<span class="smcap">Stensg.</span> Ah, questo è troppo!
</p>

<p>
<span class="smcap">Fieldbo.</span> Sicuro: e mi ha detto anzi: «Se vedete Stensgard,
comunicategli pure il mio voto, saprà almeno
come regolarsi verso di me.»
</p>

<p>
<span class="smcap">Stensg.</span> Ebbene, gli darò ciò che merita.
</p>

<p>
<span class="smcap">Fieldbo.</span> Pensa e rifletti: bada che la demolizione di
<span class="pagenum" id="Page_87">[87]</span>
una vecchia torre è pericolosa: e che si può, talvolta,
lasciarci la pelle.
</p>

<p>
<span class="smcap">Stensg.</span> Sono diventato prudente da qualche giorno
in qua.
</p>

<p>
<span class="smcap">Fieldbo.</span> Oh non abbastanza però! poichè colla tua
gran prudenza, ti lasci menar per il naso dal vecchio
Lundestad!
</p>

<p>
<span class="smcap">Stensg.</span> Non dubitare che l’ho capita la tattica di
Lundestad! Egli s’è rivolto a me perchè m’ha creduto
in auge presso il ciambellano per mettermi in
urto con Monsen, ed isolare così il possidente di
Storli.... oh sì, sì! l’ho capito benissimo!
</p>

<p>
<span class="smcap">Fieldbo.</span> E adesso che sa che non sei per niente in
auge presso Bratsberg....
</p>

<p>
<span class="smcap">Stensg.</span> Oh, adesso è andato troppo avanti, per tornare
indietro! Io non mi sono addormentato, sai:
ho fatto distribuire giornali, manifesti, circolari....
tutti i miei partigiani sono qui, sulla breccia, mentre
i suoi stentano a venire.
</p>

<p>
<span class="smcap">Fieldbo.</span> Ma, sai: fra candidato e deputato c’è un
abisso.
</p>

<p>
<span class="smcap">Stensg.</span> Lundestad sa benissimo che se mi danneggierà
in quest’elezione, io sono capace di farlo uscire
dall’amministrazione comunale.
</p>

<p>
<span class="smcap">Fieldbo.</span> Eh, eh, non sarebbe mal pensata! ma per
riuscire ti ci vorrebbero, e tu stesso lo senti, delle
radici un po’ più solide di quelle che hai tu.
</p>

<p>
<span class="smcap">Stensg.</span> Ah questo sì! Gli elettori esigono che i loro
deputati offrano delle garanzie materiali, che abbiano
con loro una comunanza d’interessi....
</p>

<p>
<span class="smcap">Fieldbo.</span> Perfettamente; ed è per questo, si capisce,
che la signorina Bratsberg dovrebbe esserti sacrificata.
</p>

<p>
<span class="smcap">Stensg.</span> Sacrificata? No, no, non è la parola. Io sono
stato violento come un facchino, è vero.... ma sento
<span class="pagenum" id="Page_88">[88]</span>
che essa sarebbe felice con me. Ma tu che hai,
Fieldbo? M’hai tutta l’aria di congiurar qualche
cosa!
</p>

<p>
<span class="smcap">Fieldbo.</span> Io?
</p>

<p>
<span class="smcap">Stensg.</span> Sì, tu; tu lavori sott’acqua contro di me.
Perchè? Sii leale!... Vuoi?...
</p>

<p>
<span class="smcap">Fieldbo.</span> Ah no, francamente. Non voglio essere leale
con te. Tu ti curi troppo poco degli altri; e non
ti periti a servirti di segreti che puoi scoprire a
caso. Per quanto posso esserti amico, senti: rinuncia
alla signorina Bratsberg.
</p>

<p>
<span class="smcap">Stensg.</span> Non lo posso. Voglio uscire dalla posizione
falsa in cui mi trovo. Non posso più condurre la
vita che ho fatto fin qui, in mezzo a queste meschinità,
a questi studentelli che mi danno del tu,
e che pretendono ch’io rida delle loro sciocche spiritosità.
L’amore nobile ch’io porto al popolo non
può schiudersi, no, in un ambiente così meschino.
Io non saprei più trovare quelle frasi altisonanti
piene d’entusiasmo che scuotono le masse. Io ho
bisogno d’aria pura, capisci? Io sogno la società
elegante, intellettuale, dove splendono le belle dame,
dai sorrisi incantatori. Io sto male qui. Mi par d’essere
rinchiuso in un golfo tetro, al di là del quale
io veda passare le onde azzurre, irradiate dal sole....
Ma tu, tu, sei capace di comprendere queste cose?
</p>

<h3>SCENA V.
<span class="smaller"><b>Detti</b> e <b>Lundestad</b>.</span></h3>

<p>
<span class="smcap">Lund.</span> (<i>dal fondo</i>). Buon giorno, buon giorno, amici
miei!
</p>

<p>
<span class="smcap">Stensg.</span> Signor Lundestad, sapete la novità? Sapete
per chi vota Bratsberg?
</p>

<p>
<span class="pagenum" id="Page_89">[89]</span>
</p>

<p>
<span class="smcap">Fieldbo.</span> Taci, è disonesto da parte tua.
</p>

<p>
<span class="smcap">Stensg.</span> Che me ne importa? Egli vota per l’esattore
e pel Pastore.
</p>

<p>
<span class="smcap">Lund.</span> Era da aspettarsela. Voi avete guastato ogni
cosa. E sì che v’avevo tanto raccomandato d’agire
con un po’ di politica!
</p>

<p>
<span class="smcap">Stensg.</span> Ma comincierò da oggi ad agire con politica,
vedrete!
</p>

<p>
<span class="smcap">Fieldbo.</span> Bada, che gli altri non facciano altrettanto.
(<i>Esce</i>).
</p>

<p>
<span class="smcap">Stensg.</span> C’è qualche cosa di losco nel contegno di
quell’uomo. Egli macchina qualche cosa che non
posso indovinare. Ne sapete voi qualche cosa?
</p>

<p>
<span class="smcap">Lund.</span> No, ma sembra anche a me. Quanto al nostro
ottimo Stensgard, egli ha dato buona prova di sè,
anche come giornalista, non è vero?
</p>

<p>
<span class="smcap">Stensg.</span> Io?
</p>

<p>
<span class="smcap">Lund.</span> Sì; con una graziosa diatriba d’insolenze a mio
riguardo.
</p>

<p>
<span class="smcap">Stensg.</span> Tutta colpa di quell’imbecille di Aslaksen!
</p>

<p>
<span class="smcap">Lund.</span> Sul giornale c’è anche riportata la vostra sortita
contro il ciambellano!
</p>

<p>
<span class="smcap">Stensg.</span> Ma senza autorizzazione mia: capirete che
se volessi attaccarlo non mi mancherebbero delle
armi più taglienti!
</p>

<p>
<span class="smcap">Lund.</span> Davvero?
</p>

<p>
<span class="smcap">Stensg.</span> Conoscete questa cambiale, signor Lundestad?
Guardatela. Vi pare autentica?
</p>

<p>
<span class="smcap">Lund.</span> Se è autentica? questa cambiale?
</p>

<p>
<span class="smcap">Stensg.</span> Ma sì, guardatela bene.
</p>

<p>
<span class="pagenum" id="Page_90">[90]</span>
</p>

<h3>SCENA VI.
<span class="smaller"><b>Detti</b> e <b>Hejre</b>.</span></h3>

<p>
<span class="smcap">Hejre.</span> Ma per tutti gli dei d’Olimpo, che cosa c’è?
Ah! ah! prego, prego, state comodi! Sapete che
effetto mi fate tutti e due? Di una notte d’estate
al polo nord.
</p>

<p>
<span class="smcap">Lund.</span> Che paragone sublime!
</p>

<p>
<span class="smcap">Hejre.</span> Eh, eh, non c’è male: ne volete un’altra? Il
sole che nasce, e il sole che tramonta in tenera
unione. Splendida, non è vero? Ma a proposito, sapete
che cosa c’è di nuovo? Tutta la gente laggiù
in città, par diventata matta: tutti gridano, corrono,
s’urtano, cantano; mi sembrano tante mosche
senza capo.
</p>

<p>
<span class="smcap">Stensg.</span> Questa giornata ha una grande importanza.
</p>

<p>
<span class="smcap">Hejre.</span> E dagli con questa importanza! Non è questo,
no: si mormora invece di una rovina improvvisa,
di una bancarotta, non politica, signor Lundestad,
no, grazie a Dio!
</p>

<p>
<span class="smcap">Stensg.</span> D’una bancarotta?
</p>

<p>
<span class="smcap">Hejre.</span> Eh, eh! V’interessa questo, non è vero, avvocato?
sicuro; si dice precisamente in città che
un pezzo grosso stia per cadere; la rovina è imminente.
Hanno veduto passare di qui due o tre
forestieri: ma dove andassero, perchè fossero venuti,
nessuno lo sapeva. E voi, signor Lundestad,
non avete inteso dir nulla?
</p>

<p>
<span class="smcap">Lund.</span> Io so tacere, signor <span class="smcap">Hejre.</span>
</p>

<p>
<span class="smcap">Hejre.</span> Naturalmente: voi siete un uomo politico, un
uomo di Stato, eh, eh! Io invece me ne andrò in
cerca di notizie su questa faccenda. È bellissima
questa! Già tutta questa gente d’affari vive d’espedienti!
<span class="pagenum" id="Page_91">[91]</span>
Mi fan l’effetto d’una collana di perle.... il
paragone è troppo lusinghiero, eh, eh, che quando
se ne sfila una, tru!... tutte le altre le corron dietro.
(<i>Esce</i>).
</p>

<p>
<span class="smcap">Stensg.</span> Che cosa c’è di vero in queste chiacchiere?
</p>

<p>
<span class="smcap">Lund.</span> Voi mi facevate vedere una cambiale: mi è
sembrato che portasse il nome del giovane Bratsberg.
</p>

<p>
<span class="smcap">Stensg.</span> E quello del padre pure.
</p>

<p>
<span class="smcap">Lund.</span> Mi avete chiesto se è autentica.
</p>

<p>
<span class="smcap">Stensg.</span> Sì, guardatela dunque.
</p>

<p>
<span class="smcap">Lund.</span> Essa non è delle più autentiche.
</p>

<p>
<span class="smcap">Stensg.</span> Allora si tratta d’un falso!
</p>

<p>
<span class="smcap">Lund.</span> Le cambiali false sono sempre le più sicure:
sono quelle che si pagano prima delle altre.
</p>

<p>
<span class="smcap">Stensg.</span> Ebbene, che vi sembra dunque di questa?
È, o non è falsa?
</p>

<p>
<span class="smcap">Lund.</span> Temo che ve ne siano altre del medesimo
stampo, signor Stensgard.
</p>

<p>
<span class="smcap">Stensg.</span> Ma come? Eppure non è ammissibile che....
</p>

<p>
<span class="smcap">Lund.</span> Se il giovane Bratsberg va a fondo, quelli che
stanno vicino a lui dovran fare altrettanto; capite?
</p>

<p>
<span class="smcap">Stensg.</span> (<i>afferrandogli il braccio</i>). Chi sono «quelli
che stanno vicino a lui?» Spiegatevi meglio.
</p>

<p>
<span class="smcap">Lund.</span> Si può star più vicini che padre e figlio?
</p>

<p>
<span class="smcap">Stensg.</span> Ma, Dio mio....
</p>

<p>
<span class="smcap">Lund.</span> St! fate conto ch’io non abbia detto nulla: ricordatevi
che è stato Daniele Hejre a parlar pel
primo di bancarotta e di rovina.
</p>

<p>
<span class="smcap">Stensg.</span> Questo è un colpo di fulmine a ciel sereno!
</p>

<p>
<span class="smcap">Lund.</span> Oh, ciò accade sovente anche alla gente più
onesta di questo mondo. Un povero diavolo si lascia
abbindolare, garantisce per gli altri; viene il
momento di pagare, e il denaro manca: i possedimenti
son messi all’asta, e venduti per una miseria.
</p>

<p>
<span class="smcap">Stensg.</span> E allora.... naturalmente.... anche i figli....
</p>

<p>
<span class="pagenum" id="Page_92">[92]</span>
</p>

<p>
<span class="smcap">Lund.</span> Eh, sicuro, restano anch’essi senza niente. Mi
dispiace proprio per la ragazza, che ha pochissimo
da parte di sua madre, se pure si potrà salvare
quel poco.
</p>

<p>
<span class="smcap">Stensg.</span> Ah, ora capisco il consiglio di Fieldbo! Che
ottimo amico!
</p>

<p>
<span class="smcap">Lund.</span> Che cosa v’ha detto il dottor Fieldbo?...
</p>

<p>
<span class="smcap">Stensg.</span> È troppo leale e prudente per dir cosa alcuna;
ma lo comprendo ugualmente; e comprendo
anche voi, signor Lundestad.
</p>

<p>
<span class="smcap">Lund.</span> Ma.... e prima non mi capivate?
</p>

<p>
<span class="smcap">Stensg.</span> Non interamente.... Dimenticavo la favola dei
topi che fuggono dalla casa incendiata....
</p>

<p>
<span class="smcap">Lund.</span> Vi prego di credere che non è veramente il
caso, però.... Che cos’avete? siete diventato pallido!
Vi ho dato forse qualche notizia cattiva?
</p>

<p>
<span class="smcap">Stensg.</span> Che notizia?
</p>

<p>
<span class="smcap">Lund.</span> Oh, sì, sì: ora capisco. Povero signor Stensgard!
Ma eppure sentite: se l’amate davvero quella fanciulla,
che cosa v’importa se essa sia ricca o povera?
</p>

<p>
<span class="smcap">Stensg.</span> Che cosa me ne importa?...
</p>

<p>
<span class="smcap">Lund.</span> La ricchezza non è necessaria alla felicità domestica.
</p>

<p>
<span class="smcap">Stensg.</span> Naturalmente.
</p>

<p>
<span class="smcap">Lund.</span> Voi siete giovane, avete del coraggio e della
buona volontà. Col lavoro, riuscirete a farvi una
bella posizione. Ma non scoraggiatevi ora. So anch’io
che cos’è l’amore, perchè ho letto molto su
quest’argomento, quand’ero giovane.... Le gioie domestiche....
una moglie fedele. Amico mio, pensateci
ora, per non aver rimpianti poi.
</p>

<p>
<span class="smcap">Stensg.</span> Ma allora, la vostra rinuncia?
</p>

<p>
<span class="smcap">Lund.</span> Non potrei disgraziatamente mantenerla. Credete
che io possa esigere un simile sacrificio dal
vostro cuore?
</p>

<p>
<span class="pagenum" id="Page_93">[93]</span>
</p>

<p>
<span class="smcap">Stensg.</span> Oh, lo farò questo sacrificio. Vedrete che ne
avrò la forza. Una città intera aspetta l’opera mia,
e mi chiama a sè. Come potrei ritirarmi? Io vedo
aprirsi dinanzi a me un nuovo orizzonte. Io rinuncio
alla felicità del mio cuore, ne faccio un sacrificio
alla felicità e al benessere di questo paese. Io dirò
al mio popolo: Eccomi a te! son cosa tua.
</p>

<p>
<span class="smcap">Lund.</span> (<i>lo guarda con muta ammirazione e gli stringe
la mano</i>). In verità, voi siete un grand’uomo, signor
Stensgard! (<i>Egli esce. Stensgard cammina su e giù,
agitatissimo. Un momento dopo arriva Bastiano</i>).
</p>

<h3>SCENA VII.
<span class="smaller"><b>Stensgard, Bastiano</b>, poi <b>Fieldbo</b>.</span></h3>

<p>
<span class="smcap">Bast.</span> Eccomi.
</p>

<p>
<span class="smcap">Stensg.</span> Da dove vieni?
</p>

<p>
<span class="smcap">Bast.</span> Dalla nazione.
</p>

<p>
<span class="smcap">Stensg.</span> Dalla nazione? Che cosa vuoi dire?
</p>

<p>
<span class="smcap">Bast.</span> Sì, la nazione: vale a dire il popolo, il basso
popolo, quello che non sa niente, non possiede
niente, non capisce niente: quello che si lascia guidare
come una mandra.
</p>

<p>
<span class="smcap">Stensg.</span> Corpo di Bacco, che cosa significa questa caricatura?
</p>

<p>
<span class="smcap">Bast.</span> Questa caricatura?
</p>

<p>
<span class="smcap">Stensg.</span> Da qualche tempo mi sono accorto che tu
mi fai la scimmia in tutto e per tutto: nel mio
modo di vestire e di parlare. Ciò è seccantissimo
per me.
</p>

<p>
<span class="smcap">Bast.</span> Ma, scusa: non siamo noi del medesimo partito?
</p>

<p>
<span class="smcap">Stensg.</span> Sì, ma questo non c’entra per niente: tu diventi
ridicolo.
</p>

<p>
<span class="smcap">Bast.</span> Ridicolo, quando t’imito?
</p>

<p>
<span class="pagenum" id="Page_94">[94]</span>
</p>

<p>
<span class="smcap">Stensg.</span> Quando mi fai la scimmia.... va. Smetti questo
modo di fare, da bravo, Monsen! Senti un po’:
quando ritorna tuo padre?
</p>

<p>
<span class="smcap">Bast.</span> Non saprei: credo che sia partito per Cristiania,
e che starà in viaggio una settimana.
</p>

<p>
<span class="smcap">Stensg.</span> Tanto tempo? Me ne dispiacerebbe. Ha qualche
grossa speculazione in vista?
</p>

<p>
<span class="smcap">Bast.</span> Non so, davvero. Per il momento son io che ne
avrei una in vista. Ma bisognerebbe che tu m’aiutassi.
</p>

<p>
<span class="smcap">Stensg.</span> Volontieri, e in che modo?
</p>

<p>
<span class="smcap">Bast.</span> Oh adesso mi sento anch’io buono a qualche
cosa.... tutto merito tuo, del resto, sei tu che m’hai
svegliato. Infine voglio far qualche cosa anch’io....
Voglio prender moglie.
</p>

<p>
<span class="smcap">Stensg.</span> Prender moglie tu? e chi vuoi sposare?
</p>

<p>
<span class="smcap">Bast.</span> St! indovina: non è lontana di qui.
</p>

<p>
<span class="smcap">Stensg.</span> La signora Rundholmen?
</p>

<p>
<span class="smcap">Bast.</span> Sì, è lei. Di’ una buona parola in mio favore.
Capisci che per me sarebbe un partito convenientissimo:
s’intende di affari, è ricca, in buoni rapporti
colla famiglia del ciambellano, dopo che sua
sorella è stata governante in casa Bratsberg. Se
riesco a sposarla potrò avere i lavori del Comune.
E poi, amico mio.... io l’amo!
</p>

<p>
<span class="smcap">Stensg.</span> Amare, amare! Lascia in pace questa vecchia
canzone, quest’ipocrisia!
</p>

<p>
<span class="smcap">Bast.</span> Ipocrisia?
</p>

<p>
<span class="smcap">Stensg.</span> Sì. Non capisci che tu menti a te stesso? Tu
parli d’amore e di lavori del Comune, tutto insieme.
Chiama invece le cose col loro nome. No, no, non
ci vedo chiaro in questa faccenda: io non voglio
entrarci.
</p>

<p>
<span class="smcap">Bast.</span> Ma senti dunque....
</p>

<p>
<span class="smcap">Stensg.</span> No, no, ti prego. (<i>A Fieldbo che entra</i>) Ebbene,
come vanno le elezioni?
</p>

<p>
<span class="pagenum" id="Page_95">[95]</span>
</p>

<p>
<span class="smcap">Fieldbo.</span> A gonfie vele! Lundestad dice che tu hai
quasi tutti i voti!
</p>

<p>
<span class="smcap">Stensg.</span> Davvero?
</p>

<p>
<span class="smcap">Fieldbo.</span> Ma a che ti servirà ciò, poichè non possiedi
dei fondi?
</p>

<p>
<span class="smcap">Stensg.</span> (<i>fra sè</i>). Maledizione!
</p>

<p>
<span class="smcap">Fieldbo.</span> Eh, caro mio, non si può aver tutto a questo
mondo! Si guadagna da una parte e si perde dall’altra.
Addio. (<i>Esce</i>).
</p>

<p>
<span class="smcap">Bast.</span> Che cosa vuol dire col suo guadagnare e perdere?
</p>

<p>
<span class="smcap">Stensg.</span> Ti spiegherò più tardi. Ma ascolta, Monsen,
per tornare al nostro discorso, io t’ho promesso di
dire una buona parola per te....
</p>

<p>
<span class="smcap">Bast.</span> M’hai promesso? Ma tutt’altro, caro mio....
</p>

<p>
<span class="smcap">Stensg.</span> Ma lasciami parlare, una volta. Io ho disapprovato
che tu mettessi assieme l’amore e i lavori
del Comune: in verità, è un po’ troppo! trascinare
in quella prosa.... comunale il sentimento più nobile
che Dio ha posto nel cuore dell’uomo! Ma
infine, se tu ami davvero quella ragazza....
</p>

<p>
<span class="smcap">Bast.</span> Quella vedova.
</p>

<p>
<span class="smcap">Stensg.</span> Sì vedova o ragazza, è lo stesso; voglio dire
che quando si ama realmente una donna, tutto il
resto non conta per niente.
</p>

<p>
<span class="smcap">Bast.</span> Allora tu parlerai per me?
</p>

<p>
<span class="smcap">Stensg.</span> Col massimo piacere; ma a condizione che
tu pure farai qualche cosa per me.
</p>

<p>
<span class="smcap">Bast.</span> Io, e presso di chi?
</p>

<p>
<span class="smcap">Stensg.</span> Come, non ti sei mai accorto di nulla? Essa
ti riguarda così da vicino!
</p>

<p>
<span class="smcap">Bast.</span> Sarebbe forse?...
</p>

<p>
<span class="smcap">Stensg.</span> Sì, Anna, tua sorella. Oh tu non sai come io
sia stato subito colpito dalla sua grazia e dalla sua
bontà, dalle sue virtù silenziose, dalla sua dolcezza!...
</p>

<p>
<span class="pagenum" id="Page_96">[96]</span>
</p>

<p>
<span class="smcap">Bast.</span> Davvero? È possibile?
</p>

<p>
<span class="smcap">Stensg.</span> E come? Tu, che sei tanto perspicace non
te n’eri mai accorto?
</p>

<p>
<span class="smcap">Bast.</span> Ma.... ecco: da principio m’era parso: ma adesso,
corrono tante voci! Dicono che tu vai in casa del
ciambellano.
</p>

<p>
<span class="smcap">Stensg.</span> Ebbene, sì; se debbo parlarti francamente,
ebbi un momento d’incertezza; grazie a Dio, è passato.
Ora vedo chiaramente innanzi a me; vedo
la linea che debbo seguire, e non devierò da quella.
</p>

<p>
<span class="smcap">Bast.</span> Qua la mano: parlerò per te. E sta pur sicuro:
Anna farà quanto suo padre le dirà.
</p>

<p>
<span class="smcap">Stensg.</span> È appunto, riguardo a tuo padre, che volevo....
</p>

<p>
<span class="smcap">Bast.</span> St! Ecco la signora Rundholmen. Mi metto
nelle tue mani. Al resto ci penso io.
</p>

<p>
(<i>Esce nell’istesso momento in cui entra la signora
Rundholmen</i>).
</p>

<h3>SCENA VIII.
<span class="smaller"><b>Stensgard</b>, la signora <b>Rundholmen</b>.</span></h3>

<p>
Sig.ª <span class="smcap">Rundhol.</span> Ebbene, tutto va a meraviglia, signor
avvocato. Tutti votano per voi.
</p>

<p>
<span class="smcap">Stensg.</span> È molto lusinghiero.
</p>

<p>
Sig.ª <span class="smcap">Rundhol.</span> Sicuro: chi sa che cosa ne dirà
Monsen!
</p>

<p>
<span class="smcap">Stensg.</span> Signora Rundholmen, vi prego, una parola.
</p>

<p>
Sig.ª <span class="smcap">Rundhol.</span> Che cosa c’è? Che cosa c’è?
</p>

<p>
<span class="smcap">Stensg.</span> Volete ascoltarmi?
</p>

<p>
Sig.ª <span class="smcap">Rundhol.</span> Ma vi pare? Altro che! Volentieri.
</p>

<p>
<span class="smcap">Stensg.</span> Voi avete parlato poco fa dell’isolamento in
cui vi trovate.
</p>

<p>
Sig.ª <span class="smcap">Rundhol.</span> Sì.... era quel terribile Hejre....
</p>

<p>
<span class="pagenum" id="Page_97">[97]</span>
</p>

<p>
<span class="smcap">Stensg.</span> E voi dicevate che per una vedova è assai
difficile....
</p>

<p>
Sig.ª <span class="smcap">Rundhol.</span> Certo, signor Stensgard, si capisce facilmente!
</p>

<p>
<span class="smcap">Stensg.</span> Sentite un po’: e se un bel giovinotto venisse....
</p>

<p>
Sig.ª <span class="smcap">Rundhol.</span> Un bel giovinotto?
</p>

<p>
<span class="smcap">Stensg.</span> Che da molto tempo vi ama in segreto....
</p>

<p>
Sig.ª <span class="smcap">Rundhol.</span> No, no, non posso ascoltarvi di più....
</p>

<p>
<span class="smcap">Stensg.</span> (<i>continuando</i>). E al quale la solitudine pesa,
come a voi.
</p>

<p>
Sig.ª <span class="smcap">Rundhol.</span> Come? Non vi capisco affatto.
</p>

<p>
<span class="smcap">Stensg.</span> Nelle vostre mani voi tenete due destini: il
vostro e quello....
</p>

<p>
Sig.ª <span class="smcap">Rundhol.</span> E quello del bel giovinotto, non è vero?
</p>

<p>
<span class="smcap">Stensg.</span> Sì: rispondetemi.
</p>

<p>
Sig.ª <span class="smcap">Rundhol.</span> Oh, signor Stensgard, voi volete burlarvi
di me?
</p>

<p>
<span class="smcap">Stensg.</span> Ma vi pare? Neppur per sogno. Ditemi dunque,
non sareste disposto....
</p>

<p>
Sig.ª <span class="smcap">Rundhol.</span> Ah Dio mio! Ma certo, certo. Mio
caro, mio amatissimo!...
</p>

<p>
<span class="smcap">Stensg.</span> (<i>dando un passo indietro</i>). Eh?!...
</p>

<p>
Sig.ª <span class="smcap">Rundhol.</span> Zitto, per carità! Vien qualcuno.
</p>

<h3>SCENA IX.
<span class="smaller"><b>Detti</b> e <b>Anna</b>.</span></h3>

<p>
<span class="smcap">Anna.</span> Domando scusa.... Mio padre non è qui?
</p>

<p>
Sig.ª <span class="smcap">Rundhol.</span> Vostro padre? Sì.... no.... credo. Egli
è passato di qui stamani.
</p>

<p>
<span class="smcap">Anna.</span> Di qui?
</p>

<p>
<span class="smcap">Stensg.</span> È partito per Cristiania.
</p>

<p>
<span class="pagenum" id="Page_98">[98]</span>
</p>

<p>
Sig.ª <span class="smcap">Rundhol.</span> Sì, ma, signorina.... voi non sapete
quanto io sono felice! Aspettate un minuto. Bisogna
proprio che vada a prendere una bottiglia del più
vecchio!... (<i>Esce</i>).
</p>

<p>
<span class="smcap">Stensg.</span> Dunque, signorina, voi cercate vostro padre?
</p>

<p>
<span class="smcap">Anna.</span> Sicuro, l’avete udito.
</p>

<p>
<span class="smcap">Stensg.</span> Non sapevate che s’era messo in viaggio?
</p>

<p>
<span class="smcap">Anna.</span> E come potevo saperlo? Chi dice mai qualche
cosa a me? Eppure mi pare impossibile che
sia andato a Cristiania! Buon giorno.
</p>

<p>
<span class="smcap">Stensg.</span> (<i>le impedisce il passaggio</i>). Anna! ascoltatemi!
Perchè siete così fredda con me? Perchè
non mi trattate più con quell’espansione dei primi
giorni?
</p>

<p>
<span class="smcap">Anna.</span> Lasciatemi!
</p>

<p>
<span class="smcap">Stensg.</span> È il cielo che vi ha mandato a me, Anna.
Ma lasciate quell’aria corrucciata! Sorridete come
facevate altre volte.
</p>

<p>
<span class="smcap">Anna.</span> Grazie a Dio, quel tempo è passato.
</p>

<p>
<span class="smcap">Stensg.</span> Ma perchè?
</p>

<p>
<span class="smcap">Anna.</span> Perchè v’ho conosciuto meglio; e per fortuna
non ho aspettato troppo a farlo!
</p>

<p>
<span class="smcap">Stensg.</span> Oh capisco! Mi avranno calunniato! Chi sa
che cosa v’hanno detto sul conto mio? Forse è
colpa mia, perchè mi son lasciato circondare da
certa gente. Ma adesso è finita. Oh quando vi vedo,
tutto sorride intorno a me! Io vi amo, Anna, amo
voi e nessun’altra!
</p>

<p>
<span class="smcap">Anna.</span> Lasciatemi! Ho paura di voi!
</p>

<p>
<span class="smcap">Stensg.</span> Domani, Anna, potrò vedervi? Mi permetterete
di parlarvi, domani?
</p>

<p>
<span class="smcap">Anna.</span> Sì, sì, domani.... ma ora lasciatemi.
</p>

<p>
<span class="smcap">Stensg.</span> Oggi no! domani! vittoria! ho vinto! sono
felice!
</p>

<p>
Sig.ª <span class="smcap">Rundhol.</span> (<i>entra con del vino e dei dolci</i>). Ebbene
<span class="pagenum" id="Page_99">[99]</span>
noi berremo alla gioia, e alla benedizione del
Cielo.
</p>

<p>
<span class="smcap">Stensg.</span> Sì, all’amore! alle gioie, alle delizie dell’amore!
Un evviva alla giornata di domani! (<i>Ad Anna.
Tutti bevono</i>).
</p>

<h3>SCENA X.
<span class="smaller"><b>Detti, Helle.</b></span></h3>

<p>
<span class="smcap">Helle</span> (<i>ad Anna</i>). L’avete trovato?
</p>

<p>
<span class="smcap">Anna.</span> No, non è qui: andiamo, andiamo!
</p>

<p>
Sig.ª <span class="smcap">Rundhol.</span> Che cosa vuol dir ciò?
</p>

<p>
<span class="smcap">Helle.</span> Niente. Sono venuti dei forestieri a Storli, e....
</p>

<p>
Sig.ª <span class="smcap">Rundhol.</span> (<i>ad Anna</i>). Oh, voi avete sempre dei
forestieri in casa vostra!
</p>

<p>
<span class="smcap">Anna.</span> Sì, sì: scusatemi, bisogna che me ne vada.
Buon giorno.
</p>

<p>
<span class="smcap">Stensg.</span> (<i>l’accompagna</i>). Addio! A domani! (<i>Anna ed
Helle escono</i>).
</p>

<h3>SCENA XI.
<span class="smaller"><b>Stensgard, Hejre,</b> signora <b>Rundholmen</b>.</span></h3>

<p>
<span class="smcap">Hejre.</span> Ah, ah! Tutto va a gonfie vele! Stensgard,
Stensgard! Siete proprio fortunato! Tutti votano
per voi! Votate per lui anche voi, signora Rundholmen!
</p>

<p>
Sig.ª <span class="smcap">Rundhol.</span> Eccone un’altra delle vostre! Ma davvero,
tutti votano per lui?
</p>

<p>
<span class="smcap">Hejre.</span> Tutti. Il signor Stensgard gode la fiducia pubblica.
Il vecchio Lundestad ha tutta l’aria d’un
<span class="pagenum" id="Page_100">[100]</span>
cane frustato. Ah che bella cosa tutto questo movimento!
</p>

<p>
Sig.ª <span class="smcap">Rundhol.</span> E sarete ben fortunati tutti di averlo
eletto! Io non posso votare: ma esserne felice, sì!
(<i>Esce</i>).
</p>

<p>
<span class="smcap">Hejre.</span> Guardate, signor Stensgard, voi mi sembrate
adattatissimo per consolare una vedovella! Sapete,
dovreste dedicarvi a quella lì: fareste un buon affare,
mio caro.
</p>

<p>
<span class="smcap">Stensg.</span> Alla signora Rundholmen?
</p>

<p>
<span class="smcap">Hejre.</span> Ma sicuro: ve l’ho già detto: essa sarebbe
un’ottima moglie. E del resto, sapete: sarà il miglior
partito della città, non appena la rovina del
signore di Storli verrà dichiarata.
</p>

<p>
<span class="smcap">Stensg.</span> Ma spero bene, che nessuna sventura minaccierà
quelli di Storli!
</p>

<p>
<span class="smcap">Hejre.</span> Eh? Ma avete la memoria labile, mio carissimo.
Non vi ricordate già più di quanto si diceva
prima? Non si parla dappertutto di bancarotta e
di rovina, e non sono venuti a cercar Monsen anche
qui? Tre forestieri sono arrivati a Storli.
</p>

<p>
<span class="smcap">Stensg.</span> Sì, lo so: delle visite.
</p>

<p>
<span class="smcap">Hejre.</span> Oh, delle visite non troppo gradite! Si mormora
di polizia, e di creditori furiosi; son già state
fatte, se volete saperlo, alcune perizie. A proposito,
che cos’era quella carta che vi ha dato Monsen, ieri?
</p>

<p>
<span class="smcap">Stensg.</span> Niente, una carta qualunque. Delle perizie, dite
voi? Sentite: voi conoscete la firma del ciambellano
Bratsberg?
</p>

<p>
<span class="smcap">Hejre.</span> Eh, eh! Credo di sì!...
</p>

<p>
<span class="smcap">Stensg.</span> Ebbene, guardate qua.
</p>

<p>
<span class="smcap">Hejre.</span> Questa, caro mio, non è mai stata la sua
firma.
</p>

<p>
<span class="smcap">Stensg.</span> No? Allora....
</p>

<p>
<span class="smcap">Hejre.</span> Questa cambiale è stata firmata da Monsen?
</p>

<p>
<span class="pagenum" id="Page_101">[101]</span>
</p>

<p>
<span class="smcap">Stensg.</span> No, da Bratsberg figlio.
</p>

<p>
<span class="smcap">Hejre.</span> Taralalà! Fatemi vedere ancora. (<i>La guarda</i>)
Sì, sì, potete accendere il sigaro con questa.
</p>

<p>
<span class="smcap">Stensg.</span> Ma come? Anche il nome del firmatario!...
</p>

<p>
<span class="smcap">Hejre.</span> È un falso, amico mio, un falso, come è vero
ch’io mi chiamo Daniele. Basta guardarlo un momento....
</p>

<p>
<span class="smcap">Stensg.</span> Ma par impossibile! Certamente, Monsen non
vorrebbe....
</p>

<p>
<span class="smcap">Hejre.</span> Monsen? Egli non capisce niente dei suoi affari;
volete che capisca di quelli degli altri? Ma
bisogna che tutto ciò finisca una buona volta! Il
peggio si è che Monsen trascina nella sua caduta
il giovane Bratsberg, e che Bratsberg, il negoziante,
vi tira a sua volta Bratsberg, il ciambellano.
</p>

<p>
<span class="smcap">Stensg.</span> Sì, è quello che si diceva poc’anzi.
</p>

<p>
<span class="smcap">Hejre.</span> Naturalmente, un fallimento ne porta con sè
degli altri, ed ecco come molte persone si trovano
spesso rovinate tutte in una volta! Ma tenete bene
a mente quanto vi dico, perchè io son profeta:
Monsen andrà in galera; il giovane Bratsberg otterrà
un accomodamento; e il vecchio Bratsberg
sarà messo sotto tutela. Vale a dire, che i suoi creditori
gli faranno un vitalizio di qualche migliaio
di talleri. Bella fine, bella fine in verità! Del resto,
è sempre così!... Sapete, eh, il vecchio proverbio
latino? «Fiat justitia pereat mundus» che vuol
dire, in buon volgare: «Che strana giustizia c’è in
questo mondo corrotto!»
</p>

<p>
<span class="smcap">Stensg.</span> (<i>molto agitato</i>). Ecco due vie che si chiudono
innanzi a me!
</p>

<p>
<span class="smcap">Hejre.</span> Eh?
</p>

<p>
<span class="smcap">Stensg.</span> E proprio adesso!
</p>

<p>
<span class="pagenum" id="Page_102">[102]</span>
</p>

<h3>SCENA XII.
<span class="smaller"><b>Stensgard, Hejre, Aslaksen.</b></span></h3>

<p>
<span class="smcap">Aslak.</span> Le mie congratulazioni, le mie congratulazioni,
signor Stensgard! Voi siete eletto!
</p>

<p>
<span class="smcap">Stensg.</span> Eletto?
</p>

<p>
<span class="smcap">Aslak.</span> Con centodiciassette voti! Lundestad ne ha
avuti cinquantatrè: gli altri sono andati dispersi.
</p>

<p>
<span class="smcap">Hejre.</span> Ecco fatto il primo passo sulla via della gloria,
signor Stensgard!
</p>

<p>
<span class="smcap">Aslak.</span> E questo vi costerà un punch! (<i>Chiamando</i>)
Signora Rundholmen! l’eletto del popolo ci paga da
bere, a tutti!
</p>

<p>
<span class="smcap">Hejre.</span> Ed ecco il primo passo sulla via delle spese!
</p>

<h3>SCENA XIII.
<span class="smaller"><b>Detti</b> e <b>Lundestad.</b></span></h3>

<p>
<span class="smcap">Hejre</span> (<i>a Lundestad</i>). Ecco dunque il bel compenso
che il nostro caro popolo dà a chi ha lavorato e
affaticato per lui!
</p>

<p>
<span class="smcap">Lund.</span> (<i>piano a Stensgard</i>). Ci tenete sempre molto?
</p>

<p>
<span class="smcap">Stensg.</span> E a che serve tenerci o no? quando tutto
crolla sotto i miei piedi?
</p>

<p>
<span class="smcap">Lund.</span> Ma credete proprio che non ci sia più nessuna
speranza?
</p>

<p>
<span class="smcap">Aslak.</span> (<i>in fondo</i>). La signora Rundholmen paga da
bere! Essa dice che è la prima interessata nell’elezione!
</p>

<p>
<span class="smcap">Stensg.</span> La prima interessata?
</p>

<p>
<span class="smcap">Lund.</span> Perchè?
</p>

<p>
<span class="pagenum" id="Page_103">[103]</span>
</p>

<p>
<span class="smcap">Stensg.</span> La partita non è perduta, signor Lundestad.
(<i>Si siede e scrive</i>).
</p>

<p>
<span class="smcap">Lund.</span> (<i>piano</i>). Ascoltate, Aslaksen. Potreste inserir
due righe mie nel vostro giornale, dopo domani?
</p>

<p>
<span class="smcap">Aslak.</span> Certo. Dite, sono molto salate?...
</p>

<p>
<span class="smcap">Lund.</span> No, affatto.
</p>

<p>
<span class="smcap">Aslak.</span> Oh, non importerebbe niente! Le inserirei lo
stesso.
</p>

<p>
<span class="smcap">Lund.</span> È il mio testamento politico. Ve lo manderò
domattina. (<i>Esce</i>).
</p>

<h3>SCENA XIV.
<span class="smaller"><b>Detti, Bastiano,</b> una <b>Cameriera.</b></span></h3>

<p>
<span class="smcap">Cameriera.</span> Ecco il punch, signora! (<i>Mette il vassoio
sul tavolo</i>).
</p>

<p>
<span class="smcap">Aslak.</span> Evviva! evviva il nostro deputato! (<i>Egli versa
il punch agli altri e beve egli stesso, più volte, durante
la scena</i>).
</p>

<p>
<span class="smcap">Bast.</span> (<i>arriva da destra; piano</i>). Non dimenticatevi
della lettera.
</p>

<p>
<span class="smcap">Aslak.</span> State tranquillo: (<i>battendo sulla tasca del suo
abito</i>) essa è qui!
</p>

<p>
<span class="smcap">Bast.</span> Profittate della prima occasione, appena potrete....
capite?
</p>

<p>
<span class="smcap">Aslak.</span> Non dubitate, non dubitate! (<i>Forte</i>) Andiamo
Lisetta, i bicchieri sono pieni!
</p>

<p>
<span class="smcap">Bast.</span> State certo che ve ne ricompenserò.
</p>

<p>
<span class="smcap">Aslak.</span> Bene, bene! (<i>Alla cameriera</i>) Un limone, Lisetta,
presto, presto! (<i>Bastiano esce</i>).
</p>

<p>
<span class="smcap">Stensg.</span> Sentite, Aslaksen. Domani sera, passerete
di qui?
</p>

<p>
<span class="smcap">Aslak.</span> Domani sera? Ma sì.
</p>

<p>
<span class="pagenum" id="Page_104">[104]</span>
</p>

<p>
<span class="smcap">Stensg.</span> Bene; allora entrerete qui, e darete questa
lettera alla signora Rundholmen.
</p>

<p>
<span class="smcap">Aslak.</span> Da parte vostra?
</p>

<p>
<span class="smcap">Stensg.</span> Sì: nascondetela in tasca. Così! A domani sera.
</p>

<p>
<span class="smcap">Aslak.</span> Non dubitate. (<i>La cameriera porta il limone.
Stensgard va alla finestra</i>).
</p>

<p>
<span class="smcap">Bast.</span> Ebbene hai parlato alla signora Rundholmen?
</p>

<p>
<span class="smcap">Stensg.</span> Sì, ma poche parole.
</p>

<p>
<span class="smcap">Bast.</span> E che cosa ha detto?
</p>

<p>
<span class="smcap">Stensg.</span> Non posso dirti nulla: è venuta subito gente.
</p>

<p>
<span class="smcap">Bast.</span> Allora mi faccio coraggio.... D’altra parte, essa
si lagna sempre della sua triste solitudine!... Ah,
fra un’ora sarà decisa la mia sorte!
</p>

<p>
<span class="smcap">Stensg.</span> Fra un’ora?
</p>

<h3>SCENA XV.
<span class="smaller"><b>Stensgard, Bastiano, Aslaksen, Lundestad,</b>
signora <b>Rundholmen</b>.</span></h3>

<p>
<span class="smcap">Bast.</span> (<i>che vede entrare la signora Rundholmen, piano
a Stensgard</i>). Zitto, che nessuno s’accorga di nulla.
(<i>Passeggia su e giù per la scena</i>).
</p>

<p>
<span class="smcap">Stensg.</span> (<i>piano ad Aslaksen</i>). Non aspettate domani
sera per la lettera, consegnategliela appena potrete.
</p>

<p>
<span class="smcap">Aslak.</span> Bene, bene, lasciate fare.
</p>

<p>
Sig.ª <span class="smcap">Rundhol.</span> (<i>a Bastiano</i>). Che cosa ne dite di questa
elezione?
</p>

<p>
<span class="smcap">Bast.</span> Oh, ne sono contentissimo. Stensgard ed io
siamo buoni amici. Mi rallegro proprio che gli sia
toccato quest’onore.
</p>

<p>
Sig.ª <span class="smcap">Rundhol.</span> Ma vostro padre ne sarà malcontento?
</p>

<p>
<span class="smcap">Bast.</span> Oh, mio padre ha tanta carne al fuoco! E poi
se si manda Stensgard al Parlamento, l’onore rimane
per così dire in famiglia.
</p>

<p>
<span class="pagenum" id="Page_105">[105]</span>
</p>

<p>
Sig.ª <span class="smcap">Rundhol.</span> In che modo?
</p>

<p>
<span class="smcap">Bast.</span> Egli ha intenzione di sposarsi.
</p>

<p>
Sig.ª <span class="smcap">Rundhol.</span> Dio mio, v’ha raccontato qualche cosa,
in proposito?
</p>

<p>
<span class="smcap">Bast.</span> Sì; e gli ho promesso anche di perorar la sua
causa. Io credo che il matrimonio si farà certo:
Anna, a quanto pare, ha anch’essa della simpatia
per lui.
</p>

<p>
Sig.ª <span class="smcap">Rundhol.</span> Anna?
</p>

<p>
<span class="smcap">Lund.</span> (<i>avvicinandosi</i>). Di che cosa parlate dunque
con tanto calore, signora Rundholmen?
</p>

<p>
Sig.ª <span class="smcap">Rundhol.</span> Ma figuratevi! egli mi racconta che
Stensgard vuol prender moglie!
</p>

<p>
<span class="smcap">Lund.</span> Che egli voglia è una cosa; ma che il signor
ciambellano acconsenta, è un’altra!
</p>

<p>
<span class="smcap">Bast.</span> Il ciambellano?
</p>

<p>
<span class="smcap">Lund.</span> Eh, sicuro: essa è un partito troppo splendido
per un semplice avvocato.
</p>

<p>
Sig.ª <span class="smcap">Rundhol.</span> Ma chi?
</p>

<p>
<span class="smcap">Lund.</span> La figlia, perdio!
</p>

<p>
Sig.ª <span class="smcap">Rundhol.</span> Ma egli non avrà domandato la mano
della signorina Bratsberg?
</p>

<p>
<span class="smcap">Lund.</span> Ma sì.
</p>

<p>
Sig.ª <span class="smcap">Rundhol.</span> Ma è possibile? Ne siete ben sicuro?
</p>

<p>
<span class="smcap">Bast.</span> E a me che aveva detto di parlare in suo favore!
(<i>Bastiano e Lundestad si allontanano</i>).
</p>

<p>
Sig.ª <span class="smcap">Rundhol.</span> (<i>a Stensgard</i>). State attento, Stensgard!
Diffidate!
</p>

<p>
<span class="smcap">Stensg.</span> Di chi?
</p>

<p>
Sig.ª <span class="smcap">Rundhol.</span> Dei cattivi. C’è della gente qui che
parla male di voi.
</p>

<p>
<span class="smcap">Stensg.</span> E che me n’importa? Io non tengo che all’opinione
d’una persona sola.... (<i>Sono interrotti dalla
cameriera che viene a parlare alla signora Rundholmen.
Stensgard si avvicina ad Aslaksen</i>). Mi par
<span class="pagenum" id="Page_106">[106]</span>
che sia questo il momento opportuno per darle la
lettera!
</p>

<p>
<span class="smcap">Aslak.</span> (<i>senza farsi scorgere si avvicina alla signora
Rundholmen</i>). M’hanno incaricato di consegnarvi
questa lettera.
</p>

<p>
Sig.ª <span class="smcap">Rundhol.</span> E chi?
</p>

<p>
<span class="smcap">Aslak.</span> St! Leggetela quando sarete sola.
</p>

<p>
Sig.ª <span class="smcap">Rundhol.</span> Vado subito. (<i>Esce</i>).
</p>

<h3>SCENA XVI.
<span class="smaller"><b>Stensgard, Ringdal.</b></span></h3>

<p>
<span class="smcap">Ringd.</span> Ebbene, siete dunque uscito vittorioso dalla
battaglia elettorale, non è vero?
</p>

<p>
<span class="smcap">Stensg.</span> Sicuro, signor amministratore, malgrado il
voto del vostro nobile padrone.
</p>

<p>
<span class="smcap">Ringd.</span> Egli si è valso, come tutti gli altri, dei suoi
diritti di elettore.
</p>

<p>
<span class="smcap">Stensg.</span> Fortunatamente per lui, egli avrà ancora ben
poche occasioni di valersene.
</p>

<p>
<span class="smcap">Ringd.</span> Che cosa volete dire?
</p>

<p>
<span class="smcap">Stensg.</span> Voglio dire che si sono fatte certe perizie....
</p>

<p>
<span class="smcap">Ringd.</span> Certe perizie? E su che?
</p>

<p>
<span class="smcap">Stensg.</span> Non fate lo gnorri. Non lo sapete dunque che
c’è un gran temporale in aria? È una bancarotta
disastrosa?
</p>

<p>
<span class="smcap">Ringd.</span> Ho inteso varie voci in proposito....
</p>

<p>
<span class="smcap">Stensg.</span> E il signor Bratsberg e suo figlio non sono
forse compromessi in quest’affare?
</p>

<p>
<span class="smcap">Ringd.</span> Scusate.... Ma siete matto?
</p>

<p>
<span class="smcap">Stensg.</span> Ma allora, non è vero?
</p>

<p>
<span class="smcap">Ringd.</span> Per niente affatto. Ma chi vi ha detto questo?
</p>

<p>
<span class="smcap">Stensg.</span> Non ve lo posso dire, per ora.
</p>

<p>
<span class="pagenum" id="Page_107">[107]</span>
</p>

<p>
<span class="smcap">Ringd.</span> Non importa. Colui che ve l’ha detto, aveva
certo un secondo fine.
</p>

<p>
<span class="smcap">Stensg.</span> Un secondo fine?
</p>

<p>
<span class="smcap">Ringd.</span> Sì, pensateci bene. Non conoscete nessuno che
abbia interesse ad allontanarvi dal signor ciambellano?
</p>

<p>
<span class="smcap">Stensg.</span> Sì, sì, ce ne son parecchi che avrebbero questo
desiderio.
</p>

<p>
<span class="smcap">Ringd.</span> In fondo, sapete, il signor ciambellano ha molta
simpatia per voi.
</p>

<p>
<span class="smcap">Stensg.</span> Davvero?
</p>

<p>
<span class="smcap">Ringd.</span> Certo. Soltanto per farvi perdere la sua stima,
gli raccontano che non v’intendete ancora abbastanza
degli affari del paese, che siete un esaltato,
un sobillatore, un....
</p>

<p>
<span class="smcap">Stensg.</span> Oh, maledetti assassini!... E la signora Rundholmen,
che ha la mia lettera!
</p>

<p>
<span class="smcap">Ringd.</span> Che lettera?
</p>

<p>
<span class="smcap">Stensg.</span> Oh, niente, niente! Forse sono ancora in
tempo! Caro signor Ringdal, questa sera vedrete
il signor ciambellano?
</p>

<p>
<span class="smcap">Ringd.</span> Certamente.
</p>

<p>
<span class="smcap">Stensg.</span> Ditegli, vi prego, da parte mia, che non dia
troppo peso a ciò che i miei nemici dicono contro
di me: che sono tutte sciocohezze. Ditegli che domattina
verrò io stesso da lui, per spiegarmi meglio.
</p>

<p>
<i>Ringd.</i> Ah, sì? Venite?
</p>

<p>
<span class="smcap">Stensg.</span> Sì, per provargli.... per provargli.... che.... Ecco
qua, signor Ringdal, dategli questa da parte mia.
</p>

<p>
<span class="smcap">Ringd.</span> La cambiale?
</p>

<p>
<span class="smcap">Stensg.</span> Non mi capite? Non importa. Ditegli soltanto
da parte mia: «Ecco come si vendica l’uomo che
voi volevate perdere.»
</p>

<p>
<span class="smcap">Ringd.</span> Eseguirò la vostra commissione. (<i>Esce</i>).
</p>

<p>
<span class="smcap">Stensg.</span> Sentite un po’ signor Hejre, perchè mi avete
<span class="pagenum" id="Page_108">[108]</span>
raccontato quella storia riguardo al signor Bratsberg
e mi avete fatto credere?...
</p>

<p>
<span class="smcap">Hejre.</span> Io vi ho fatto credere?...
</p>

<p>
<span class="smcap">Stensg.</span> Era una menzogna!
</p>

<p>
<span class="smcap">Hejre.</span> Davvero, davvero! Ma io ne sono felicissimo!
Sapete, signor Lundestad, che quella storia del
signor Bratsberg non è vera?
</p>

<p>
<span class="smcap">Lund.</span> St! È stato un falso allarme! Pare che il guaio
sia più vicino!
</p>

<p>
<span class="smcap">Stensg.</span> Come, più vicino?
</p>

<p>
<span class="smcap">Lund.</span> Ma.... ho inteso a mezza voce il nome della
signora Rundholmen!
</p>

<p>
<span class="smcap">Stensg.</span> Eh?!
</p>

<p>
<span class="smcap">Hejre.</span> Non ve l’avevo predetto? Le sue relazioni
col gran signore di Storli....
</p>

<p>
<span class="smcap">Lund.</span> Egli è partito di casa, stamattina, all’alba.
</p>

<p>
<span class="smcap">Hejre.</span> E i suoi che lo cercano dappertutto!
</p>

<p>
<span class="smcap">Lund.</span> E il figlio che ha tanto interesse a maritar la
sorella!
</p>

<p>
<span class="smcap">Stensg.</span> A maritarla? Essa m’ha detto: «Domani.»
E la sua agitazione riguardo a suo padre?...
</p>

<p>
<span class="smcap">Hejre.</span> Eh, eh! Scommetterei che s’è appiccato!
</p>

<p>
<span class="smcap">Aslak.</span> Oh, c’è qualcuno che s’è appiccato?
</p>

<p>
<span class="smcap">Lund.</span> No, è Hejre che suppone che Monsen....
</p>

<h3>SCENA XVII.
<span class="smaller"><b>Monsen, Aslaksen, Stensgard, Bastiano, Hejre.</b></span></h3>

<p>
<span class="smcap">Monsen.</span> Dello <i>champagne</i> per tutti!
</p>

<p>
<span class="smcap">Aslak.</span> (<i>e qualche altro</i>). Monsen!
</p>

<p>
<span class="smcap">Monsen.</span> Sì, Monsen, precisamente! Monsen, il gran
signore di Storli, il re di danari! Del vino dunque,
corpo di mille bombe, del vino!
</p>

<p>
<span class="smcap">Hejre.</span> Ma, carissimo....
</p>

<p>
<span class="pagenum" id="Page_109">[109]</span>
</p>

<p>
<span class="smcap">Stensg.</span> Voi? Ma dove siete stato, che nessuno vi
trovava più?
</p>

<p>
<span class="smcap">Monsen.</span> A conchiudere un magnifico affare! Cento
mila corone guadagnate! Nè più, nè meno! Tutti sarete
invitati! Dello <i>champagne</i>, vi dico! Presto! I
miei complimenti, signor Stensgard, per la vostra
elezione.
</p>

<p>
<span class="smcap">Stensg.</span> Sì, ma io voglio prima spiegarvi....
</p>

<p>
<span class="smcap">Monsen.</span> Che! Non me ne importa proprio niente. Del
vino, dunque! Ma dove s’è andata a nascondere la
signora Rundholmen? (<i>Va verso la porta di sinistra</i>).
</p>

<p>
<span class="smcap">Cameriera</span> (<i>entrando</i>). Nessuno può entrare! La signora
sta leggendo una lettera.
</p>

<p>
<span class="smcap">Bast.</span> Diamine! (<i>Esce</i>).
</p>

<p>
<span class="smcap">Stensg.</span> Legge una lettera?
</p>

<p>
<span class="smcap">Cameriera.</span> Sì, e ride e gesticola che pare una matta.
</p>

<p>
<span class="smcap">Stensg.</span> A rivederci, signor Monsen. A domani a
mezzogiorno, a Storli.
</p>

<p>
<span class="smcap">Monsen.</span> A domani!
</p>

<p>
<span class="smcap">Stensg.</span> (<i>piano ad Hejre</i>). Signor Hejre, volete farmi
un piacere?
</p>

<p>
<span class="smcap">Hejre.</span> Volontieri.
</p>

<p>
<span class="smcap">Stensg.</span> Fatemi cadere in disgrazia di madama Rundholmen:
ditele male di me; lanciate qualche parola
a doppio senso. Voi siete così esperto in queste
cose!
</p>

<p>
<span class="smcap">Hejre.</span> Ma, scusate, e perchè?
</p>

<p>
<span class="smcap">Stensg.</span> Ho i miei motivi: è uno scherzo.... una scommessa
che ho fatto con qualcuno.... contro il quale
avete della ruggine!
</p>

<p>
<span class="smcap">Hejre.</span> Ah, ah! capisco, capisco!
</p>

<p>
<span class="smcap">Stensg.</span> Tanto meglio; cercate dunque di scemare la
buona opinione che ella ha di me.
</p>

<p>
<span class="smcap">Hejre.</span> State tranquillo; sarete servito a dovere.
</p>

<p>
<span class="smcap">Stensg.</span> Grazie. Signor Lundestad, io vorrei parlarvi
<span class="pagenum" id="Page_110">[110]</span>
domattina, prima di mezzogiorno, in casa del signor
ciambellano.
</p>

<p>
<span class="smcap">Lund.</span> Avete qualche speranza?
</p>

<p>
<span class="smcap">Stensg.</span> Triplice speranza!
</p>

<p>
<span class="smcap">Lund.</span> Triplice? Non vi capisco.
</p>

<p>
<span class="smcap">Stensg.</span> Non importa. D’or in avanti, voglio sempre
agir di mia testa! (<i>Esce</i>).
</p>

<p>
<span class="smcap">Monsen.</span> Ancora un bicchiere, Aslaksen! Ma dov’è
Bastiano?
</p>

<p>
<span class="smcap">Aslak.</span> È andato via di premura: e anzi io ho una
sua lettera da consegnare.
</p>

<p>
<span class="smcap">Monsen.</span> A chi?
</p>

<p>
<span class="smcap">Aslak.</span> Alla signora Rundholmen.
</p>

<p>
<span class="smcap">Monsen.</span> Ah, così?
</p>

<p>
<span class="smcap">Aslak.</span> Ma egli m’ha detto, non prima di domattina!
Nè prima, nè dopo. Alla vostra salute!
</p>

<p>
<span class="smcap">Hejre</span> (<i>a Lundestad</i>). Che cosa diavolo c’è fra Stensgard
e la signora Rundholmen?
</p>

<p>
<span class="smcap">Lund.</span> (<i>a mezza voce</i>). Egli ha delle idee sopra di lei.
</p>

<p>
<span class="smcap">Hejre.</span> Non l’avrei creduto. Egli m’ha pregato di
denigrarlo agli occhi di lei, di parlar male di lui
più che potevo.... Basta!
</p>

<p>
<span class="smcap">Lund.</span> E voi avete promesso?
</p>

<p>
<span class="smcap">Hejre.</span> Naturalmente.
</p>

<p>
<span class="smcap">Lund.</span> Crederà certo che voi facciate l’opposto di
quanto avete promesso.
</p>

<p>
<span class="smcap">Hejre.</span> Eh, eh! L’innocentino! Questa volta s’è proprio
sbagliato!
</p>

<p>
Sig.ª <span class="smcap">Rundhol.</span> (<i>con una lettera in mano</i>). Dov’è l’avvocato
Stensgard?
</p>

<p>
<span class="smcap">Hejre.</span> Ma, cara signora; l’ho veduto un momento
fa, baciare la vostra cameriera, poi è scomparso.
</p>

<p class="pad2 center large">
(<i>Cala la tela</i>).
</p>

<div class="chapter">
<p>
<span class="pagenum" id="Page_111">[111]</span>
</p>

<h2>ATTO QUINTO.</h2>
</div>

<div class="blockquote">
<p>
Salone di ricevimento in casa Bratsberg. Porta d’ingresso
in fondo. Porte laterali.
</p>
</div>

<h3>SCENA PRIMA.
<span class="smaller"><b>Ringdal, Fieldbo.</b></span></h3>

<p>
<span class="smcap">Ringd.</span> Avanti!
</p>

<p>
<span class="smcap">Fieldbo.</span> Buongiorno!
</p>

<p>
<span class="smcap">Ringd.</span> Buongiorno, signor dottore.
</p>

<p>
<span class="smcap">Fieldbo.</span> Come va, dunque?
</p>

<p>
<span class="smcap">Ringd.</span> Eh, non c’è male, qui: ma....
</p>

<p>
<span class="smcap">Fieldbo.</span> Ma....
</p>

<p>
<span class="smcap">Ringd.</span> Non sapete la grande notizia?
</p>

<p>
<span class="smcap">Fieldbo.</span> No. Che cosa c’è?
</p>

<p>
<span class="smcap">Ringd.</span> Come, non sapete che cos’è successo a Storli?
</p>

<p>
<span class="smcap">Fieldbo.</span> No.
</p>

<p>
<span class="smcap">Ringd.</span> Monsen è scomparso! Partito!
</p>

<p>
<span class="smcap">Fieldbo.</span> Partito? Monsen?
</p>

<p>
<span class="smcap">Ringd.</span> Partito!
</p>

<p>
<span class="smcap">Fieldbo.</span> Ma, giusto cielo, è possibile?
</p>

<p>
<span class="smcap">Ringd.</span> Già da ieri circolavano delle voci misteriose in
proposito: ma Monsen è ritornato, sviando così
ogni sospetto.
</p>

<p>
<span class="smcap">Fieldbo.</span> E il motivo?
</p>

<p>
<span class="smcap">Ringd.</span> Delle perdite enormi su carichi di legna. Inoltre
due o tre case di Cristiania avrebbero sospesi
i pagamenti, e allora....
</p>

<p>
<span class="pagenum" id="Page_112">[112]</span>
</p>

<p>
<span class="smcap">Fieldbo.</span> E allora è fuggito!
</p>

<p>
<span class="smcap">Ringd.</span> Chi sa? Forse sarà andato in Svezia! Intanto,
m’han detto, la giustizia ha già messo i suggelli,
e si stanno iniziando i processi verbali.
</p>

<p>
<span class="smcap">Fieldbo.</span> E la sua povera famiglia?
</p>

<p>
<span class="smcap">Ringd.</span> Il figlio non si è mai occupato d’affari, specialmente
poi in questi ultimi tempi.
</p>

<p>
<span class="smcap">Fieldbo.</span> E la ragazza, poveretta?
</p>

<p>
<span class="smcap">Ringd.</span> St! Essa è qui!
</p>

<p>
<span class="smcap">Fieldbo.</span> Qui?
</p>

<p>
<span class="smcap">Ringd.</span> Il precettore l’ha condotta qui stamattina coi
bambini, e la signorina Bratsberg ha offerto loro
ospitalità secretamente.
</p>

<p>
<span class="smcap">Fieldbo.</span> E come ha preso la cosa?
</p>

<p>
<span class="smcap">Ringd.</span> Eh, s’è rassegnata facilmente. Capirete del resto
che in famiglia era tanto maltrattata che.... St!
Ecco il signor ciambellano.
</p>

<h3>SCENA II.
<span class="smaller"><b>Bratsberg, Fieldbo, Ringdal.</b></span></h3>

<p>
<span class="smcap">Bratsb.</span> Ah, siete voi, dottore!
</p>

<p>
<span class="smcap">Fieldbo.</span> Sì, sono venuto più presto stamattina, per
presentarvi i miei auguri pel vostro anniversario,
signor ciambellano.
</p>

<p>
<span class="smcap">Bratsb.</span> Ah, sì, che Dio ci accordi dei giorni migliori!
Grazie, dottore: so che i vostri auguri sono sinceri.
</p>

<p>
<span class="smcap">Fieldbo.</span> Mi permettete, signor ciambellano....
</p>

<p>
<span class="smcap">Bratsb.</span> Prego. Lasciate questo titolo in disparte.
</p>

<p>
<span class="smcap">Fieldbo.</span> Ma, scusate, perchè?
</p>

<p>
<span class="smcap">Bratsb.</span> Io sono padrone di ferriere, nè di più, nè
meno.
</p>

<p>
<span class="smcap">Fieldbo.</span> Ma.... che cosa significa tutto ciò?
</p>

<p>
<span class="pagenum" id="Page_113">[113]</span>
</p>

<p>
<span class="smcap">Bratsb.</span> Ho rinunciato ai miei titoli: la lettera di
rinuncia sarà spedita oggi stesso.
</p>

<p>
<span class="smcap">Fieldbo.</span> Ma datevi almeno il tempo di riflettere....
</p>

<p>
<span class="smcap">Bratsb.</span> Quando il mio Re mi chiamò a coprire una
delle più alte cariche della sua corte, egli lo fece
per la considerazione e la stima di cui la mia famiglia
godeva da parecchie generazioni.
</p>

<p>
<span class="smcap">Fieldbo.</span> Ebbene?
</p>

<p>
<span class="smcap">Bratsb.</span> Adesso la mia famiglia è disonorata con
quella del possidente Monsen! Lo sapete, non è
vero, che cos’è successo di Monsen!
</p>

<p>
<span class="smcap">Fieldbo.</span> Sì, lo so.
</p>

<p>
<span class="smcap">Bratsb.</span> (<i>a Ringdal</i>). Non si è saputo nessun altro
particolare?
</p>

<p>
<span class="smcap">Ringd.</span> No; soltanto che la sua rovina porta con sè
quella di molti fittajuoli.
</p>

<p>
<span class="smcap">Bratsb.</span> E mio figlio?
</p>

<p>
<span class="smcap">Ringd.</span> M’ha fatto vedere il suo bilancio. Egli può pagare
le sue passività; ma non gli rimane più nulla!
</p>

<p>
<span class="smcap">Bratsb.</span> Hum! Fate dunque ricopiare la mia lettera.
</p>

<p>
<span class="smcap">Ringd.</span> Ai vostri ordini. (<i>Esce</i>).
</p>

<p>
<span class="smcap">Fieldbo.</span> Ma avete riflettuto? Non vi pare che le cose
si potrebbero accomodare, in segreto?
</p>

<p>
<span class="smcap">Bratsb.</span> E se anche fosse così, credete voi che io
potrei cancellare dalla mia mente ciò che è stato?
</p>

<p>
<span class="smcap">Fieldbo.</span> Ma che cosa è poi stato, in fin dei conti?
Egli v’ha scritto, ha riconosciuto i suoi torti, ve
n’ha chiesto perdono. Non è la fine del mondo, mi
pare!...
</p>

<p>
<span class="smcap">Bratsb.</span> Fareste voi, come ha fatto lui?
</p>

<p>
<span class="smcap">Fieldbo.</span> Egli non ricomincerà, state pur sicuro.
</p>

<p>
<span class="smcap">Bratsb.</span> Che garanzia posso avere io, che non ricominci
con qualche altra pazzia?
</p>

<p>
<span class="smcap">Fieldbo.</span> Sentite, per lo meno l’incidente provocato da
vostra nuora, gli farà mettere giudizio per sempre!
</p>

<p>
<span class="pagenum" id="Page_114">[114]</span>
</p>

<p>
<span class="smcap">Bratsb.</span> (<i>attraversando la stanza</i>). Povera la mia Selma!
Povera felicità nostra ormai distrutta!
</p>

<p>
<span class="smcap">Fieldbo.</span> Eppure anche la vostra felicità non era che
un’illusione o un edificio senza base! Anche voi,
non avete sempre giudicate le cose con retto criterio,
anche voi siete stato cieco ed orgoglioso, signor
ciambellano.
</p>

<p>
<span class="smcap">Bratsb.</span> Io?
</p>

<p>
<span class="smcap">Fieldbo.</span> Sì, voi. Perdonatemi la mia franchezza. Voi
che siete tanto fiero dell’onoratezza della vostra famiglia,
ma era stata messa alla prova codesta onoratezza?
Lo sapevate se ad una prova essa avrebbe
resistito o no?
</p>

<p>
<span class="smcap">Bratsb.</span> Vi prego.... non son disposto ad ascoltare i
vostri sermoni. Sono abbastanza accuorato per gli
avvenimenti di questi ultimi giorni.
</p>

<p>
<span class="smcap">Fieldbo.</span> Lo capisco, ma bisogna però farsi una ragione
delle cose. Voi condannate vostro figlio: ma
che avete fatto per lui? Gli avete fatto molte prediche
sul rispetto che doveva avere pel vostro
nome, ecc., ecc., ma non lo avete però istruito o
diretto in maniera, che trovandosi nell’occasione,
egli sapesse condursi degnamente.
</p>

<p>
<span class="smcap">Bratsb.</span> Ah, lo credete davvero?
</p>

<p>
<span class="smcap">Fieldbo.</span> Non lo credo, lo so. Del resto è il sistema
generale, è l’educazione moderna. E se ne vedono
i risultati: dei giovani colle migliori doti d’intelligenza
e di cuore, finiscono per diventar tutt’altro
di quello che promettevano; come Stensgard, per
esempio.
</p>

<p>
<span class="smcap">Bratsb.</span> Sì, Stensgard. Che ve ne pare di lui?
</p>

<p>
<span class="smcap">Fieldbo.</span> È un essere pieno di incongruenze. Io lo
conosco fin da bambino. Suo padre era un poco di
buono. Aveva un piccolo negozio di pegni, e inoltre,
prestava il danaro ad usura: veramente a questo
<span class="pagenum" id="Page_115">[115]</span>
ci pensava la moglie. Una vera strega, quella! Prepotente,
villana e ordinaria; bisognava vedere come
faceva rigar dritto suo marito! È in quest’ambiente
che Stensgard è cresciuto! Ogni tanto compariva a
scuola: «Bisogna che studii, ripeteva sua madre,
ne faremo un buon contabile.» Malgrado i cattivi
esempi che aveva sott’occhio, il ragazzo prometteva
bene. Era intelligente, attivo; aveva un’imaginazione
fervida, delle grandi aspirazioni verso il bello
e l’ideale: era però d’una volubilità sorprendente;
ciò che gli piaceva oggi, non gli andava più domani.
Ciò non lo poteva condurre, naturalmente, che allo
sperpero di tutte le sue qualità!
</p>

<p>
<span class="smcap">Bratsb.</span> Si capisce. Ma mi piacerebbe poi anche di
sapere dove esiste il bene, secondo voi. Da Stensgard
non si poteva aspettarsi nulla, da mio figlio
neanche. Ma da voi, naturalmente, da voi....
</p>

<p>
<span class="smcap">Fieldbo.</span> Sì, da me, precisamente. Non sorridete. Forse
vi sembro presuntuoso.... Io possiedo ciò che dà
l’equilibrio, la giusta misura delle cose, ciò che
rende sicuri di sè stessi. Io sono cresciuto nell’ambiente
sano e tranquillo di una onesta famiglia
borghese. Mia madre è una donna nel vero senso
della parola. Di noi, nessuno ha mai aspirato ad
innalzarsi al di sopra della sua posizione. Nessun
rovescio finanziario, nessuna disgrazia hanno mai
turbato la quiete della nostra casa. Anche noi sentivamo
l’amore del bello, ma esso consisteva nel
nostro modo di apprezzare la vita, e non s’arrestava
all’esteriorità delle cose. Nè mai abbiamo in
alcun modo concesso di traviare nè al sentimento,
nè all’intelligenza!
</p>

<p>
<span class="smcap">Bratsb.</span> Sicuro, sicuro, è per questo che voi siete
così perfetto.
</p>

<p>
<span class="smcap">Fieldbo.</span> Oh, sono ben lungi dal credermi tale: vi
<span class="pagenum" id="Page_116">[116]</span>
facevo constatare solo che la vita è stata molto
facile per me, e che ciò m’impone dei doveri.
</p>

<p>
<span class="smcap">Bratsb.</span> Sia pure. E Stensgard allora che non ha di
questi doveri, ha tanto più merito....
</p>

<p>
<span class="smcap">Fieldbo.</span> Come?
</p>

<p>
<span class="smcap">Bratsb.</span> Non giudicatelo tanto severamente, caro dottore.
Guardate questo! Che ne dite?
</p>

<p>
<span class="smcap">Fieldbo.</span> La cambiale di vostro figlio?
</p>

<p>
<span class="smcap">Bratsb.</span> Sì, me l’ha rimandata.
</p>

<p>
<span class="smcap">Fieldbo.</span> Di sua spontanea volontà?
</p>

<p>
<span class="smcap">Bratsb.</span> Di sua spontanea volontà; e senza condizione
alcuna: questo è bello, è generoso, ed è per ciò che
d’or innanzi la mia casa gli sarà sempre aperta.
</p>

<p>
<span class="smcap">Fieldbo.</span> Pensateci, nel vostro interesse, e in quello
di vostra figlia.
</p>

<p>
<span class="smcap">Bratsb.</span> Lasciamo stare. Egli ha molte belle qualità,
che voi intanto non avete. Egli è franco, mentre
voi fate sempre tutto alla sordina, caro dottore!
<span class="smcap">Fieldbo.</span> Io?
</p>

<p>
<span class="smcap">Bratsb.</span> Sì, sì: voi venite sempre in casa mia, io vi
domando il vostro parere su tutto; eppure voi.... non
so.... avete sempre un’aria misteriosa, un certo fare
diplomatico.... che so io, che infine mi urta i nervi.
</p>

<p>
<span class="smcap">Fieldbo.</span> Ma potreste benissimo spiegarvi ciò....
</p>

<p>
<span class="smcap">Bratsb.</span> Io? No, no, ciò riguarda voi e non me. Del
resto lasciamo quest’argomento.
</p>

<p>
<span class="smcap">Fieldbo.</span> Signor ciambellano, voi non mi capite. Io
non ho nessuna cambiale da rimandarvi, ma faccio
forse un sacrificio più doloroso assai.
</p>

<p>
<span class="smcap">Bratsb.</span> Voi? in che modo?
</p>

<p>
<span class="smcap">Fieldbo.</span> Tacendo.
</p>

<p>
<span class="smcap">Bratsb.</span> Tacendo! Volete che vi dica io invece ciò che
mi tenterebbe? Io vorrei diventar villano, brutale,
entrare nella Lega dei giovani. Voi siete molto intelligente,
molto distinto, signor medico delle ferriere;
<span class="pagenum" id="Page_117">[117]</span>
questo non conviene alla nostra libera società.
Vedete Stensgard.... egli è tutt’altro! E appunto per
questo verrà in casa mia, sicuro.... sicuro.... Ah,
avrei proprio volontà di.... Basta, basta. E adesso
regolatevi. Quello che si semina si raccoglie.
</p>

<h3>SCENA III.
<span class="smaller"><b>Detti</b> e <b>Lundestad</b>.</span></h3>

<p>
<span class="smcap">Lund.</span> Mille auguri, signor ciambellano, vi desidero
onori e prosperità e tutti i beni possibili.
</p>

<p>
<span class="smcap">Bratsb.</span> Andate al diavolo!... auff!... Tutto crolla a questo
mondo, caro Lundestad, non c’è niente di solido.
</p>

<p>
<span class="smcap">Lund.</span> Già.... È quello che dicono i creditori di Monsen.
</p>

<p>
<span class="smcap">Bratsb.</span> Questa faccenda di Monsen non vi ha fatto
l’effetto di un fulmine a ciel sereno?
</p>

<p>
<span class="smcap">Lund.</span> E glielo avevate predetto da tanto tempo, voi!
</p>

<p>
<span class="smcap">Bratsb.</span> Hum, hum!... Anche l’altro ieri, quando è
venuto qui per trascinarmi nei suoi imbrogli....
</p>

<p>
<span class="smcap">Fieldbo.</span> Chi sa che non lo aveste salvato invece!
</p>

<p>
<span class="smcap">Lund.</span> Impossibile. Era già andato a fondo! E può ancora
ringraziare Dio che le cose siano andate così!
</p>

<p>
<span class="smcap">Bratsb.</span> E voi ringraziate anche Dio per la vostra
sconfitta elettorale?
</p>

<p>
<span class="smcap">Lund.</span> Non è stata una sconfitta. Io sapevo già che
sarebbe successo così. Non si può misurarsi con
Stensgard. Egli ha un certo non so che.... che
manca a noi, insomma.
</p>

<p>
<span class="smcap">Bratsb.</span> Non vi capisco.
</p>

<p>
<span class="smcap">Lund.</span> Egli ha la grand’arte di trascinare le masse;
d’altra parte egli non ha nessun legame nè di carattere,
nè di convinzioni, nè di posizione sociale:
gli è facile in tal modo di fare il liberale.
</p>

<p>
<span class="smcap">Bratsb.</span> Ma anche noi siamo liberali, mi pare!
</p>

<p>
<span class="pagenum" id="Page_118">[118]</span>
</p>

<p>
<span class="smcap">Lund.</span> Certamente che siamo liberali, per Dio! ma
liberali alla nostra maniera; mentre invece Stensgard
lo è alla maniera degli altri! Ed ecco precisamente
ciò che cambia la situazione.
</p>

<p>
<span class="smcap">Bratsb.</span> E voi approvate quest’opera di rivoluzione?
</p>

<p>
<span class="smcap">Lund.</span> Ho letto in vecchi libri di storia, che vissero anticamente
degli uomini i quali avevano il potere di
evocare gli spettri, ma non potevano poi scacciarli.
</p>

<p>
<span class="smcap">Bratsb.</span> Come!... voi mio caro Lundestad, voi uomo
colto e intelligente.... voi credete....
</p>

<p>
<span class="smcap">Lund.</span> Lo so bene che è superstizione, ma avviene
per le nuove idee come per gli spettri evocati, non
si possono più discacciare! Perciò è pur necessario
accordarsi con essi il meno peggio che si può!
</p>

<p>
<span class="smcap">Bratsb.</span> Sì; ma adesso che Monsen è caduto, e con
lui la sua influenza perturbatrice....
</p>

<p>
<span class="smcap">Lund.</span> Se Monsen fosse caduto due o tre giorni prima,
quante cose sarebbero andate diversamente!
</p>

<p>
<span class="smcap">Bratsb.</span> Peggio per voi, che avete avuto troppa fretta.
</p>

<p>
<span class="smcap">Lund.</span> Mi sono fatto dei riguardi per la vostra situazione,
signor ciambellano.
</p>

<p>
<span class="smcap">Bratsb.</span> Per la mia situazione?
</p>

<p>
<span class="smcap">Lund.</span> Il nostro partito deve conservare il suo prestigio
agli occhi del popolo; noi rappresentiamo
l’antica onestà norvegese. Se io avessi combattuto
Stensgard, voi sapete.... egli ha quella famosa cambiale
in mano....
</p>

<p>
<span class="smcap">Bratsb.</span> Non l’ha più.
</p>

<p>
<span class="smcap">Lund.</span> In che modo?
</p>

<p>
<span class="smcap">Bratsb.</span> Eccola.
</p>

<p>
<span class="smcap">Lund.</span> Ve l’ha rimandata?
</p>

<p>
<span class="smcap">Bratsb.</span> Sì, è un uomo d’onore: non posso a meno
d’affermarlo.
</p>

<p>
<span class="smcap">Lund.</span> (<i>pensoso</i>). Quello Stensgard!... non manca di
abilità.
</p>

<p>
<span class="pagenum" id="Page_119">[119]</span>
</p>

<h3>SCENA IV.
<span class="smaller"><b>Detti</b> e <b>Stensgard.</b></span></h3>

<p>
<span class="smcap">Stensg.</span> (<i>sulla porta</i>). Posso entrare?
</p>

<p>
<span class="smcap">Bratsb.</span> (<i>andandogli incontro</i>). Certamente.
</p>

<p>
<span class="smcap">Stensg.</span> E mi permettete di presentarvi i miei auguri?
</p>

<p>
<span class="smcap">Bratsb.</span> Volontieri.
</p>

<p>
<span class="smcap">Stensg.</span> E allora accettateli: partono da un cuore ardente
e sincero! Ma tirate un velo, vi prego, su
tutte le sciocchezze che ho scritte.
</p>

<p>
<span class="smcap">Bratsb.</span> Io bado ai fatti, signor Stensgard. E d’or
innanzi, se vi farà piacere, consideratevi qui come
in casa vostra.
</p>

<p>
<span class="smcap">Stensg.</span> Posso?...
</p>

<p class="center">
(<i>Bussano</i>).
</p>

<p>
<span class="smcap">Bratsb.</span> Avanti!
</p>

<h3>SCENA V.
<span class="smaller"><b>Detti, Dora</b>, degli invitati, alcuni cittadini,
e una rappresentanza delle ferriere.</span></h3>

<p class="center">
(<i>Bratsberg riceve i loro auguri e parla con loro</i>).
</p>

<p>
<span class="smcap">Dora.</span> Signor Stensgard, anch’io voglio ringraziarvi.
</p>

<p>
<span class="smcap">Stensg.</span> Voi, signorina!
</p>

<p>
<span class="smcap">Dora.</span> Papà m’ha raccontato il vostro nobile modo
d’agire.
</p>

<p>
<span class="smcap">Stensg.</span> Ma....
</p>

<p>
<span class="smcap">Dora.</span> Come siamo stati ingiusti verso di voi, e come
vorrei riparare i nostri torti!
</p>

<p>
<span class="smcap">Stensg.</span> Voi vorreste?... Voi, davvero?
</p>

<p>
<span class="pagenum" id="Page_120">[120]</span>
</p>

<p>
<span class="smcap">Dora.</span> Se sapessi in che maniera....
</p>

<p>
<span class="smcap">Bratsb.</span> Dei rinfreschi per questa gente, Dora.
</p>

<p>
<span class="smcap">Dora.</span> Subito. (<i>A Stensgard</i>) Mi permettete?...
</p>

<p>
<span class="smcap">Stensg.</span> Prego, prego, signorina. (<i>Dora esce; un momento
dopo arriva una cameriera coi rinfreschi</i>).
Caro signor Lundestad, oggi sono felice come il
dio della Vittoria!
</p>

<p>
<span class="smcap">Lund.</span> E ieri non eravate contento?
</p>

<p>
<span class="smcap">Stensg.</span> Oh! è tutt’altra cosa, oggi! Questo è davvero
il più bel giorno della mia vita! La gloria e
la felicità!
</p>

<p>
<span class="smcap">Lund.</span> Eccovi coi vostri sogni!
</p>

<p>
<span class="smcap">Stensg.</span> Ma niente affatto sogni! è la felicità, la felicità
d’amore!
</p>

<p>
<span class="smcap">Lund.</span> Ah! allora il cognato Bastiano v’ha dato la
risposta!
</p>

<p>
<span class="smcap">Stensg.</span> Bastiano?
</p>

<p>
<span class="smcap">Lund.</span> Ma sicuro! m’ha detto ieri che l’avevate creato
vostro patrocinatore presso una certa signorina....
</p>

<p>
<span class="smcap">Stensg.</span> Che pazzia!
</p>

<p>
<span class="smcap">Lund.</span> Non abbiate timore di me. Se voi non siete
ancora sicuro, ve lo dirò io, voi siete vittorioso,
signor Stensgard! Me l’ha detto Ringdal.
</p>

<p>
<span class="smcap">Stensg.</span> Che cosa v’ha detto Ringdal?
</p>

<p>
<span class="smcap">Lund.</span> Che la signorina Monsen aveva acconsentito!
</p>

<p>
<span class="smcap">Stensg.</span> Acconsentito! acconsentito! E suo padre è
assente!
</p>

<p>
<span class="smcap">Lund.</span> Ma essa è qui.
</p>

<p>
<span class="smcap">Stensg.</span> Ha dato il suo consenso! Proprio mentre un
simile scandalo colpiva la sua famigliai Ma questo
è troppo! contrasta con ogni sentimento di delicatezza
femminile. E qualunque uomo di cuore non
potrà a meno di disapprovarla! Del resto c’è un
equivoco. Io non ho chiesto nulla a Bastiano Monsen:
la responsabilità è tutta sua.
</p>

<p>
<span class="pagenum" id="Page_121">[121]</span>
</p>

<h3>SCENA VI.
<span class="smaller"><b>Detti, Hejre,</b> più tardi <b>Anna</b> e <b>Helle</b>.</span></h3>

<p>
<span class="smcap">Hejre.</span> Eh, eh, quanta bella gente! Tutti vestiti della
festa!... fanno i loro discorsetti complimentosi, eh,
eh! Allora, anch’io....
</p>

<p>
<span class="smcap">Bratsb.</span> Grazie, grazie, mio vecchio amico!
</p>

<p>
<span class="smcap">Hejre.</span> Sì, sì, vecchio amico! Hum! (<i>Arrivano dei
nuovi invitati</i>) Oh, ecco qua gli agenti della giustizia,
il consiglio esecutivo. (<i>A Stensgard</i>) Oh caro
e fortunatissimo giovanotto, qua la mano! I miei
sinceri rallegramenti!
</p>

<p>
<span class="smcap">Stensg.</span> A proposito di che?
</p>

<p>
<span class="smcap">Hejre.</span> Voi m’avete incaricato ieri di lanciare qualche
parola a doppio senso sul vostro conto.
</p>

<p>
<span class="smcap">Stensg.</span> Sì, ebbene?
</p>

<p>
<span class="smcap">Hejre.</span> Io vi ho servito, secondo i vostri desideri.
</p>

<p>
<span class="smcap">Stensg.</span> E come l’ha presa? Dite.
</p>

<p>
<span class="smcap">Hejre.</span> Come una donna innamorata, caro mio; s’è
messa a piangere, è scappata in camera sua, e felicissima
notte! non ha voluto sentirne di più!
</p>

<p>
<span class="smcap">Stensg.</span> Dio sia lodato!
</p>

<p>
<span class="smcap">Hejre.</span> Ma siete crudele, sapete: torturare così il
cuore d’una povera vedova! Ma l’amore, sapete, ne
fa proprio di graziose!... Oggi sono ritornato da
lei e l’ho trovata di buonissimo umore, fresca, sorridente,
che pettinava i suoi splendidi capelli d’oro
davanti alla finestra aperta! Sembrava una sirena....
col vostro permesso! Una splendida donna....
</p>

<p>
<span class="smcap">Stensg.</span> Bene: e poi?
</p>

<p>
<span class="smcap">Hejre.</span> E poi rideva, e la gioia brillava nei suoi occhi.
M’ha mostrato una lettera, e m’ha gridato: «È una
<span class="pagenum" id="Page_122">[122]</span>
domanda di matrimonio, signor Hejre, mi sono fidanzata
ieri!»
</p>

<p>
<span class="smcap">Stensg.</span> Fidanzata?
</p>

<p>
<span class="smcap">Hejre.</span> Sicuro. I miei complimenti, e i miei auguri
di felicità, giovanotto; mi rallegro d’essere io il
primo a darvi la buona novella.
</p>

<p>
<span class="smcap">Stensg.</span> Ma no: non erano che dei progetti, infondati!
</p>

<p>
<span class="smcap">Hejre.</span> Come?
</p>

<p>
<span class="smcap">Stensg.</span> Voi avrete capito male, o sarà lei che non
avrà capito niente del tutto. Fidanzata? Ma che!
Adesso poi che Monsen è rovinato, anch’essa facilmente....
</p>

<p>
<span class="smcap">Hejre.</span> Ma no, mio carissimo, la signora Rundholmen
è molto solida!
</p>

<p>
<span class="smcap">Stensg.</span> Non importa: io ho tutt’altro in testa. Quella
lettera non era che un semplice scherzo, caro signor
Hejre, e vi prego, non raccontate a nessuno
questa stupida storiella.
</p>

<p>
<span class="smcap">Hejre.</span> Va bene, va bene: staremo zitti! Ecco un
bel romanzetto! Questa benedetta gioventù, ha la
fantasia così poetica! Ma sapremo tacere, certo,
certo!
</p>

<p>
<span class="smcap">Bratsb.</span> (<i>che da un momento parlava con Lundestad</i>).
No, Lundestad, non posso crederlo: è impossibile.
</p>

<p>
<span class="smcap">Lund.</span> Vi assicuro: me l’ha detto Hejre.
</p>

<p>
<span class="smcap">Hejre.</span> Che cosa v’ho detto io?
</p>

<p>
<span class="smcap">Bratsb.</span> Dimmi un po’: è vero che il signor Stensgard
t’ha fatto veder la cambiale ieri?
</p>

<p>
<span class="smcap">Hejre.</span> Sicuro che è vero. Ma che cosa c’entra questo
con....?
</p>

<p>
<span class="smcap">Bratsb.</span> Te lo dirò dopo. E tu gli hai detto che era
falsa?
</p>

<p>
<span class="smcap">Hejre.</span> Sì, fu uno scherzo innocente, per calmare la
sua ebbrezza di gioia, che gli aveva montato la
testa.
</p>

<p>
<span class="pagenum" id="Page_123">[123]</span>
</p>

<p>
<span class="smcap">Lund.</span> Ma gli avete detto che le due firme erano false?
</p>

<p>
<span class="smcap">Hejre.</span> Eh già! perchè una e non tutt’e due!
</p>

<p>
<span class="smcap">Bratsb.</span> E così....
</p>

<p>
<span class="smcap">Lund.</span> (<i>a Bratsberg</i>). E quando ha saputo questo....
</p>

<p>
<span class="smcap">Bratsb.</span> Ha dato la cambiale a Ringdal.
</p>

<p>
<span class="smcap">Lund.</span> Perchè non gli poteva più servire per intimorirvi.
</p>

<p>
<span class="smcap">Bratsb.</span> Ed ha voluto fare il generoso! E ancora m’ha
costretto a ringraziarlo, ad essere gentile con lui,
ad aprirgli la mia casa! Ah quel.... quell’uomo!
</p>

<p>
<span class="smcap">Hejre.</span> Ma che cosa vuol dire tutto ciò?
</p>

<p>
<span class="smcap">Bratsb.</span> Ti racconterò dopo, mio caro. (<i>A Lundestad</i>)
E voi proteggete ed appoggiate un uomo simile!
</p>

<p>
<span class="smcap">Lund.</span> Ma voi stesso?...
</p>

<p>
<span class="smcap">Bratsb.</span> Oh, io ho una voglia di....
</p>

<p>
<span class="smcap">Lund.</span> (<i>accennando Stensgard che parla con Dora</i>).
Guardate! che cosa deve pensare la gente?
</p>

<p>
<span class="smcap">Bratsb.</span> Lo vedranno ciò che debbono pensare!
</p>

<p>
<span class="smcap">Lund.</span> Troppo tardi, signor ciambellano; egli sa troppo
insinuarsi, con ogni mezzo....
</p>

<p>
<span class="smcap">Bratsb.</span> Ma ho la mia tattica anch’io, signor Lundestad.
</p>

<p>
<span class="smcap">Lund.</span> Che volete fare?
</p>

<p>
<span class="smcap">Bratsb.</span> Lo vedrete subito. (<i>S’avvicina a Fieldbo</i>) Signor
dottore, volete farmi un piacere?
</p>

<p>
<span class="smcap">Fieldbo.</span> Ai vostri ordini....
</p>

<p>
<span class="smcap">Bratsb.</span> Ebbene, mettete quell’uomo alla porta!
</p>

<p>
<span class="smcap">Fieldbo.</span> Stensgard?
</p>

<p>
<span class="smcap">Bratsb.</span> Sì, quel cavaliere d’industria.... non voglio
neanche pronunciare il suo nome! Cacciatelo di
qui! Vi do carta bianca!
</p>

<p>
<span class="smcap">Fieldbo.</span> Carta bianca.... sotto ogni rapporto?
</p>

<p>
<span class="smcap">Bratsb.</span> Ma sì, perdio!
</p>

<p>
<span class="smcap">Fieldbo.</span> La vostra mano, signor ciambellano.
</p>

<p>
<span class="smcap">Bratsb.</span> Eccola.
</p>

<p>
<span class="pagenum" id="Page_124">[124]</span>
</p>

<p>
<span class="smcap">Fieldbo</span> (<i>tra sè</i>). Animo! o adesso o mai più! (<i>Forte</i>)
Questi egregi signori possono ascoltarmi un istante?
</p>

<p>
<span class="smcap">Bratsb.</span> Il dottor Fieldbo ha la parola.
</p>

<p>
<span class="smcap">Fieldbo.</span> Ho l’onore di partecipare a tutti, dietro consenso
di Sua Eccellenza il ciambellano Bratsberg,
il mio fidanzamento colla signorina Dora, sua figlia.
</p>

<p class="center">
(<i>Grande sorpresa. Dora getta un leggero grido. Bratsberg
vorrebbe dir qualche cosa, poi tace</i>).
</p>

<p>
<span class="smcap">Stensg.</span> Il suo fidanzamento! (a Fieldbo). Il tuo....
</p>

<p>
<span class="smcap">Hejre.</span> Colla figlia del ciambellano? (<i>Rivolto a Bratsberg</i>)
Con tua.... con.... con....
</p>

<p>
<span class="smcap">Lund.</span> Ma il dottore è impazzito!
</p>

<p>
<span class="smcap">Stensg.</span> Ma, signor ciambellano....
</p>

<p>
<span class="smcap">Bratsb.</span> Eh, che volete farci? Io sono un libero pensatore,
e mi unisco alla Lega dei giovani!
</p>

<p>
<span class="smcap">Fieldbo.</span> Grazie, grazie e.... perdonate!
</p>

<p>
<span class="smcap">Bratsb.</span> Noi siamo nel secolo delle Associazioni, signor
avvocato. Evviva la libera concorrenza!
</p>

<p>
<span class="smcap">Dora.</span> Oh mio caro padre!
</p>

<p>
<span class="smcap">Lund.</span> E giacchè siamo sull’argomento matrimonio,
vi annuncierò anoh’io un altro fidanzamento tra....
</p>

<p>
<span class="smcap">Stensg.</span> Che! non è vero!
</p>

<p>
<span class="smcap">Lund.</span> Verissimo! Il fidanzamento della signorina Monsen
con....
</p>

<p>
<span class="smcap">Stensg.</span> È falso, vi dico che è falso!
</p>

<p>
<span class="smcap">Dora.</span> Sì, papà, è verissimo: sono qui tutti e due.
</p>

<p>
<span class="smcap">Bratsb.</span> Ma chi dunque?
</p>

<p>
<span class="smcap">Dora.</span> Anna e lo studente Helle: là. (<i>Indica la porta
a destra</i>).
</p>

<p>
<span class="smcap">Lund.</span> Sicuro; lo studente Helle: è proprio lui!
</p>

<p>
<span class="smcap">Bratsb.</span> È qui? In casa mia? (<i>Va verso la porta</i>) Venite,
venite pure, cari ragazzi!
</p>

<p>
<span class="smcap">Anna</span> (<i>timidamente</i>). Oh, no, no: c’è troppa gente!
</p>

<p>
<span class="smcap">Bratsb.</span> Su, coraggio; tenete la fronte alta, voi non
avete colpa di ciò che è accaduto.
</p>

<p>
<span class="pagenum" id="Page_125">[125]</span>
</p>

<p>
<span class="smcap">Helle.</span> Essa non ha più casa, signor ciambellano.
</p>

<p>
<span class="smcap">Anna.</span> Ah, se voi non ci aiutate!
</p>

<p>
<span class="smcap">Bratsb.</span> Calcolate su di me. Intanto io vi ringrazio
d’aver cercato un asilo in casa mia.
</p>

<p>
<span class="smcap">Hejre.</span> Ma che bella cosa eh, eh! Un fidanzamento
dietro l’altro!... Allora io posso completare la lista.
</p>

<p>
<span class="smcap">Bratsb.</span> Come? Tu? Alla tua età! Ma sei matto?
</p>

<p>
<span class="smcap">Hejre.</span> Ma non si tratta di me!... oh! oh!
</p>

<p>
<span class="smcap">Lund.</span> La partita è perduta, signor Stensgard.
</p>

<p>
<span class="smcap">Stensg.</span> Credete? (<i>Ad alta voce</i>). Tocca a me signor
Hejre, di completar la lista. Signore, signori: anch’io
ho una partecipazione da darvi.
</p>

<p>
<span class="smcap">Bratsb.</span> Come?
</p>

<p>
<span class="smcap">Stensg.</span> Si può condurre un doppio gioco, si possono
dissimulare le proprie idee, quando ciò sia necessario
all’interesse pubblico. La mia missione è già
tracciata e la pongo al di sopra di tutto. La mia
attività è consacrata a questo distretto, bisogna illuminare
le menti della popolazione. Non è questa
un’opera da cavaliere d’industria. Gli abitanti della
regione devono serrarsi attorno ad uno dei loro.
E perciò ho voluto legarmi ad essi con nodi indissolubili,
con quelli del cuore. Se ho provocato
della diffidenza mi si perdoni.... Anch’io, signori,
sono fidanzato!
</p>

<p>
<span class="smcap">Bratsb.</span> Voi?
</p>

<p>
<span class="smcap">Fieldbo.</span> Fidanzato?
</p>

<p>
<span class="smcap">Hejre.</span> Io posso affermarlo.
</p>

<p>
<span class="smcap">Bratsb.</span> Come?
</p>

<p>
<span class="smcap">Fieldbo.</span> Con chi?
</p>

<p>
<span class="smcap">Lund.</span> Non sarebbe per caso....
</p>

<p>
<span class="smcap">Stensg.</span> È un matrimonio d’amore e vantaggioso nello
stesso tempo: la mia fidanzata è la signora Rundholmen.
</p>

<p>
<span class="smcap">Bratsb.</span> La vedova dell’albergatore?
</p>

<p>
<span class="pagenum" id="Page_126">[126]</span>
</p>

<p>
<span class="smcap">Lund.</span> Oh, allora!...
</p>

<p>
<span class="smcap">Bratsb.</span> Ma io non capisco.... come.... in quelle condizioni?...
</p>

<p>
<span class="smcap">Stensg.</span> È questione di strategia, signor padrone delle
ferriere!
</p>

<p>
<span class="smcap">Lund.</span> È proprio inespugnabile!
</p>

<h3>SCENA VII.
<span class="smaller"><b>Detti, Aslaksen</b>, una <b>Cameriera</b>.</span></h3>

<p>
<span class="smcap">Aslak.</span> (<i>sulla porta</i>). Domando mille scuse, ma....
</p>

<p>
<span class="smcap">Bratsb.</span> Avanti, Aslaksen; venite anche voi a farmi
i vostri augurii?
</p>

<p>
<span class="smcap">Aslak.</span> Dio me ne guardi! Non sono così maligno io!
Sono qui, perohè ho assolutamente bisogno di parlare
al signor Stensgard.
</p>

<p>
<span class="smcap">Stensg.</span> Più tardi aspettami fuori.
</p>

<p>
<span class="smcap">Aslak.</span> Ma niente affatto! Io debbo e voglio parlarvi
subito.
</p>

<p>
<span class="smcap">Stensg.</span> Silenzio! Non siate così importuno! Oh, signori
miei, i decreti del destino sono strani. Il
paese ed io volevano unirci in modo saldo e duraturo;
ed io ho trovato una donna di cuore, che
mi renderà lieta la vita. Ho gettata la maschera
di.... cavalier d’industria, ed eccomi qui, onesto
uomo del popolo, in mezzo a voi, pronto a dedicarvi
tutta l’opera mia.
</p>

<p>
<span class="smcap">Bratsb.</span> (<i>alla cameriera che è entrata</i>). Ebbene, ebbene,
che cosa c’è?
</p>

<p>
<span class="smcap">Cameriera.</span> La signora Rundholmen....
</p>

<p>
<span class="smcap">Gli invitati.</span> La signora Rundholmen?
</p>

<p>
<span class="smcap">Cameriera.</span> La signora Rundholmen è qui col suo innamorato.
</p>

<p>
<span class="pagenum" id="Page_127">[127]</span>
</p>

<p>
<span class="smcap">Gli invitati.</span> Col suo innamorato? Ma come! La signora
Rundholmen?
</p>

<p>
<span class="smcap">Stensg.</span> Che pazzia!
</p>

<p>
<span class="smcap">Aslak.</span> Niente affatto! È appunto quello che volevo
dirvi! (<i>A Stensgard</i>).
</p>

<p>
<span class="smcap">Bratsb.</span> (<i>va verso la porta</i>). Avanti, avanti!
</p>

<h3>SCENA VIII.
<span class="smaller"><b>Detti</b>, la signora <b>Rundholmen, Bastiano</b>.</span></h3>

<p>
Sig.ª <span class="smcap">Rundhol.</span> Signor ciambellano, vi prego, non abbiatevene
a male....
</p>

<p>
<span class="smcap">Bratsb.</span> Perchè? Tutt’altro!
</p>

<p>
Sig.ª <span class="smcap">Rundhol.</span> Ho proprio voluto presentarvi io stessa
il mio fidanzato, e anche alla signorina....
</p>

<p>
<span class="smcap">Bratsb.</span> Bene, bene: dunque voi siete fidanzata? Ma....
</p>

<p>
<span class="smcap">Dora.</span> Noi non sapevamo nulla.
</p>

<p>
<span class="smcap">Stensg.</span> (<i>ad Aslaksen</i>). Ma, in nome di Dio, come va
questa faccenda?
</p>

<p>
<span class="smcap">Aslak.</span> Io avevo tante cose per la testa ieri!
</p>

<p>
<span class="smcap">Stensg.</span> Ma la mia lettera l’avrete consegnata, spero!
</p>

<p>
<span class="smcap">Aslak.</span> Quella di Bastiano, sì; ma la vostra no, eccola!
</p>

<p>
<span class="smcap">Stensg.</span> (<i>prende la lettera, la stropiccia e la mette in
tasca</i>). Quella di Bastiano! Ah maledetto corvo di
malaugurio!
</p>

<p>
Sig.ª <span class="smcap">Rundhol.</span> Sì, io ho capito subito. Bisogna diffidare
degli uomini.... quando si hanno delle intenzioni
oneste.... Ah siete qui, signor avvocato? Non
vi congratulate con me dunque?
</p>

<p>
<span class="smcap">Hejre</span> (<i>a Lundestad</i>). Che occhiate terribili gli lancia!
</p>

<p>
<span class="smcap">Bratsb.</span> Ma certo che si congratula con voi, signora
Rundholmen! E voi stessa non porgete le vostre
felicitazioni alla vostra futura cognatina?
</p>

<p>
Sig.ª <span class="smcap">Rundhol.</span> Chi dunque?
</p>

<p>
<span class="pagenum" id="Page_128">[128]</span>
</p>

<p>
<span class="smcap">Dora.</span> Anna. Anch’essa è fidanzata.
</p>

<p>
<span class="smcap">Bast.</span> Tu, Anna?
</p>

<p>
Sig.ª <span class="smcap">Rundhol.</span> Ma sì, il mio fidanzato m’aveva detto
che un certo signore aveva domandato la sua mano;
è vero!.... Tanti augurii a tutti e due! Siate il benvenuto
in famiglia, signor Stensgard!
</p>

<p>
<span class="smcap">Fieldbo.</span> Ma non è lui!
</p>

<p>
<span class="smcap">Bratsb.</span> È lo studente Helle il fidanzato di Anna. È
un ottimo giovane. Ma voi dovete anche congratularvi
con mia figlia....
</p>

<p>
Sig.ª <span class="smcap">Rundhol.</span> Oh, cara signorina! Il signor Lundestad
aveva ragione. Le mie felicitazioni, signorina,
e anche a voi, signor avvocato!
</p>

<p>
<span class="smcap">Fieldbo.</span> Signor dottore, bisogna dire, perchè sono il
felice fidanzato, signora Rundholmen.
</p>

<p>
Sig.ª <span class="smcap">Rundhol.</span> Allora io non capisco più niente.
</p>

<p>
<span class="smcap">Bratsb.</span> Ed io invece comincio a capire!
</p>

<p>
<span class="smcap">Stensg.</span> Vogliate scusarmi: ma un affare di premura....
</p>

<p>
<span class="smcap">Hejre.</span> Ci private così presto della vostra amabile
compagnia? Oh!
</p>

<p>
<span class="smcap">Bratsb.</span> (<i>piano a Lundestad</i>). Lundestad, come l’avevate
chiamato l’altro giorno? cavalier d’industria
e.... l’altra parola?
</p>

<p>
<span class="smcap">Lund.</span> Avventuriero!
</p>

<p>
<span class="smcap">Stensg.</span> A rivederci.
</p>

<p>
<span class="smcap">Bratsb.</span> Ancora una parola: una parola che da molto
tempo ho sulle labbra.
</p>

<p>
<span class="smcap">Stensg.</span> (<i>andando verso la porta</i>). Scusate, scusate, ho
premura!
</p>

<p>
<span class="smcap">Bratsb.</span> (<i>seguendolo</i>). Avventuriero!
</p>

<p>
<span class="smcap">Stensg.</span> A rivederci, a rivederci! (<i>Esce</i>).
</p>

<p>
<span class="smcap">Bratsb.</span> Oh! s’è purificata l’aria, amici miei!
</p>

<p>
<span class="smcap">Bast.</span> E con me, signor ciambellano, non l’avete per
quello che è accaduto da noi?
</p>

<p>
<span class="smcap">Bratsb.</span> Eh, ognuno pensa ai casi suoi, caro mio!
</p>

<p>
<span class="pagenum" id="Page_129">[129]</span>
</p>

<h3>SCENA ULTIMA.
<span class="smaller"><b>Detti, Selma, Erik</b> poi <b>Ringdal.</b></span></h3>

<p class="center">
(<i>Durante la scena precedente Selma è stata sulla porta
di destra</i>).
</p>

<p>
<span class="smcap">Selma.</span> Padre mio, sei soddisfatto adesso? Gli permetti
di venire?
</p>

<p>
<span class="smcap">Bratsb.</span> Selma! Tu m’implori per lui! tu, che l’altro
giorno....
</p>

<p>
<span class="smcap">Selma.</span> L’altro giorno è ormai lontano.... Tutto è rimediato.
Ho capito adesso che egli non è semplicemente
una macchina calcolatrice, ma che sa anche
fare delle pazzie!
</p>

<p>
<span class="smcap">Bratsb.</span> E te ne rallegri?
</p>

<p>
<span class="smcap">Selma.</span> Sì, che possa farne è un conto, ma che noi
gliele lasciamo fare, è un altro!
</p>

<p>
<span class="smcap">Bratsb.</span> Che venga. (<i>Selma esce</i>).
</p>

<p>
<span class="smcap">Ringd.</span> (<i>arriva dalla prima porta a destra</i>). Ecco la
vostra lettera di rinuncia.
</p>

<p>
<span class="smcap">Bratsb.</span> Grazie, laceratela.
</p>

<p>
<span class="smcap">Ringd.</span> Lacerarla?
</p>

<p>
<span class="smcap">Bratsb.</span> Sì, Ringdal, non è redatta nella forma voluta.
Oltre a ciò....
</p>

<p>
<span class="smcap">Erik.</span> (<i>arrivando con Selma dalla destra</i>). Padre mio,
è vero che mi perdoni?
</p>

<p>
<span class="smcap">Bratsb.</span> (<i>dandogli la cambiale</i>). Non voglio essere più
inflessibile del destino!
</p>

<p>
<span class="smcap">Erik.</span> Papà, da oggi stesso rinuncio a quel commercio,
al quale tu ti opponevi tanto.
</p>

<p>
<span class="smcap">Bratsb.</span> No, ragazzo: non torniamo indietro. Tu non
devi lasciar la tua carriera, ma io, io stesso mi associerò
<span class="pagenum" id="Page_130">[130]</span>
a te. (<i>Ad alta voce</i>) Sapete la novità, signori?
Divento socio di mio figlio!
</p>

<p>
<span class="smcap">Gli invitati.</span> Ma come? voi, voi.... signor ciambellano?...
</p>

<p>
<span class="smcap">Hejre.</span> Tu, mio carissimo?
</p>

<p>
<span class="smcap">Bratsb.</span> Sì, è un commercio onesto ed utile, almeno
può diventarlo. Non ho più ragione di astenermene.
</p>

<p>
<span class="smcap">Lund.</span> Signor ciambellano, se voi prendete parte alla
vita attiva del paese, sarebbe ridicolo e vergognoso
che un vecchio lavoratore come me, non facesse il
suo dovere!
</p>

<p>
<span class="smcap">Erik.</span> Voi, davvero?
</p>

<p>
<span class="smcap">Lund.</span> Sì, sì: dopo le delusioni amorose toccate oggi
al povero Stensgard, non vorrei certo forzarlo ad
occuparsi degli affari pubblici. Poveretto, avrà ben
altro in mente! Bisogna prima che si rimetta dalla
batosta sofferta; gli faremo cambiar aria, lo manderemo
in viaggio. Intanto, miei cari concittadini,
se voi avete bisogno di me, eccomi qua!
</p>

<p>
<span class="smcap">Molti invitati</span> (<i>stringendogli la mano</i>). Grazie, Lundestad!
Voi siete sempre il nostro vecchio Lundestad!
Voi non vi smentite mai!
</p>

<p>
<span class="smcap">Bratsb.</span> Oh benissimo! Tutto è successo per il meglio,
e tutto finalmente si accomoda bene. Ma chi è, in
conclusione, la causa di tutto ciò?
</p>

<p>
<span class="smcap">Fieldbo.</span> Ecco Aslaksen, che ne ha la sua buona parte!
</p>

<p>
<span class="smcap">Aslak.</span> (<i>spaventato</i>). Io, signor dottore? Ma se io sono
innocente come l’acqua fresca!
</p>

<p>
<span class="smcap">Fieldbo.</span> Ma la lettera che....
</p>

<p>
<span class="smcap">Aslak.</span> Non è colpa mia, ma dell’elezione, di Bastiano
Monsen, del destino, del caso, della signora Rundholmen,
e del suo punch: non c’era abbastanza limone
dentro! Ed eccomi ancora sulla breccia colla
stampa!
</p>

<p>
<span class="smcap">Bratsb.</span> (<i>avvicinandosi</i>). Come? che cosa dite?
</p>

<p>
<span class="smcap">Aslak.</span> La stampa, signor ciambellano.
</p>

<p>
<span class="pagenum" id="Page_131">[131]</span>
</p>

<p>
<span class="smcap">Bratsb.</span> La stampa? Ma non v’ho sempre detto io
che al giorno d’oggi la starhpa è una potenza straordinaria?
</p>

<p>
<span class="smcap">Aslak.</span> Oh, non mi pare, signor ciambellano!...
</p>

<p>
<span class="smcap">Bratsb.</span> Bene, bene: fino ad ora non ho mai letto il
vostro giornale; ma in avvenire lo leggerò. Me ne
volete dare dieci copie?
</p>

<p>
<span class="smcap">Aslak.</span> Venti, se volete, signor ciambellano!
</p>

<p>
<span class="smcap">Bratsb.</span> Ebbene, mandatemene venti. E se il denaro
vi mancherà, venite a trovarmi: ma vi avviso fin
d’ora, non scriverò mai una riga.
</p>

<p>
<span class="smcap">Ringd.</span> Signor ciambellano, è vero ciò che mi dicono?
Vostra figlia è fidanzata?
</p>

<p>
<span class="smcap">Bratsb.</span> Sì, che ve ne pare?
</p>

<p>
<span class="smcap">Ringd.</span> Io ne sono felicissimo. Ma da quando?...
</p>

<p>
<span class="smcap">Fieldbo</span> (<i>rapidamente</i>). Ne parleremo più tardi!
</p>

<p>
<span class="smcap">Bratsb.</span> Dal 17 maggio, ultimo scorso!
</p>

<p>
<span class="smcap">Fieldbo.</span> Come?
</p>

<p>
<span class="smcap">Bratsb.</span> Il giorno stesso che la signorina Anna....
</p>

<p>
<span class="smcap">Dora.</span> Come, papà, tu sapevi?...
</p>

<p>
<span class="smcap">Bratsb.</span> Sì, mia cara, io l’ho sempre saputo.
</p>

<p>
<span class="smcap">Fieldbo.</span> Oh, signor ciambellano!
</p>

<p>
<span class="smcap">Dora.</span> Ma chi ha?...
</p>

<p>
<span class="smcap">Bratsb.</span> Un’altra volta, mie belle ragazze, parlerete
più a bassa voce, quando io faccio la mia siesta
sotto la tenda.
</p>

<p>
<span class="smcap">Dora.</span> Oh, Dio, dunque eri là?...
</p>

<p>
<span class="smcap">Fieldbo.</span> Ora capisco il vostro modo d’agire.
</p>

<p>
<span class="smcap">Bratsb.</span> Sì, ma come avete potuto tacere?
</p>

<p>
<span class="smcap">Fieldbo.</span> E a che scopo avrei parlato prima del tempo?
</p>

<p>
<span class="smcap">Bratsb.</span> Avete ragione: era destino che le cose finissero
così.
</p>

<p>
<span class="smcap">Dora</span> (<i>piano a Fieldbo</i>). Oh lo vedo che sai tacere!
Di tutta questa storia di Stensgard, perchè non
m’hai mai raccontato nulla?
</p>

<p>
<span class="pagenum" id="Page_132">[132]</span>
</p>

<p>
<span class="smcap">Fieldbo.</span> Quando lo sparviero gira intorno alla colomba,
si sta in guardia, senza spaventarla! (Sono
interrotti dalla signora Randholmen).
</p>

<p>
<span class="smcap">Hejre</span> (<i>a Bratsberg</i>). Senti; scusa sai, ma bisognerebbe
che noi rimandassimo il nostro processo ad
epoca indeterminata....
</p>

<p>
<span class="smcap">Bratsb.</span> Ti pare? per me son dispostissimo.
</p>

<p>
<span class="smcap">Hejre.</span> Ho accettato il posto di redattore al giornale
di Aslaksen.
</p>

<p>
<span class="smcap">Brats</span>b. Bravo, benissimo.
</p>

<p>
<span class="smcap">Hejre.</span> E capirai tu stesso che le numerose occupazioni....
</p>

<p>
<span class="smcap">Bratsb.</span> Figurati, caro amico, io posso aspettare fin
che vuoi.
</p>

<p>
Sig.ª <span class="smcap">Rundhol.</span> (<i>a Dora</i>). Oh sì, ho pianto troppo per
quell’infame, e non lo meritava davvero! Adesso
ringrazio Dio d’avermi dato Bastiano, che è così
buono e bravo! Quell’altro invece.... falso come
Giuda, e inoltre pieno di vizii; fuma come un turco,
ghiottone, come pochi ne ho veduti.... Infine è stata
una fortuna per me d’essermene liberata.
</p>

<p>
<span class="smcap">Cameriera.</span> Il signor ciambellano è servito.
</p>

<p>
<span class="smcap">Bratsb.</span> Io vi ringrazio tutti nuovamente, signori. Signor
possidente Lundestad, voi restate con noi, e
anche voi, signor tipografo Aslaksen!
</p>

<p>
<span class="smcap">Ringd.</span> Non mancheranno certo gli argomenti per i
brindisi!
</p>

<p>
<span class="smcap">Hejre.</span> No, certamente. E sarà anche permesso a
un vecchio come me di fare un brindisi agli assenti.
</p>

<p>
<span class="smcap">Lund.</span> Gli assenti possono ritornare, signor Hejre.
</p>

<p>
<span class="smcap">Hejre.</span> Alludete all’avvocato?
</p>

<p>
<span class="smcap">Lund.</span> Sì, e credete a me, signori: fra dieci o quindici
anni, Stensgard sarà deputato o ministro, o
meglio tutti e due assieme.
</p>

<p>
<span class="pagenum" id="Page_133">[133]</span>
</p>

<p>
<span class="smcap">Fieldbo.</span> Fra dieci o quindici anni? Ma allora non
potrà più essere alla testa della Lega dei giovani!
</p>

<p>
<span class="smcap">Hejre.</span> E perchè no?
</p>

<p>
<span class="smcap">Fieldbo.</span> Perchè anche lui.... sarà d’un’età un po’
equivoca.
</p>

<p>
<span class="smcap">Hejre.</span> Allora si metterà alla testa d’una Lega di
gente equivoca: è questa la vostra idea, Lundestad?
Del resto siete anche voi del parere di Napoleone,
che diceva: «La gente equivoca è quella
che dà i più grandi uomini politici.» Eh, eh!
</p>

<p>
<span class="smcap">Fieldbo.</span> Ma la nostra unione non morrà, e sarà sempre
la Lega dei giovani. Quando Stensgard, fra il plauso
della folla, fu portato in trionfo, nel giorno fortunoso
di libertà, egli proclamò che la Lega dei giovani
contraeva un’alleanza colla Provvidenza. E
credo che il nostro ottimo Pastore, qui presente,
approverà questo patto.
</p>

<p>
<span class="smcap">Bratsb.</span> Lo credo io pure, miei cari amici. Poichè,
davvero noi abbiamo errato, come smarriti nel buio,
ma buoni angeli vegliavano su di noi.
</p>

<p>
<span class="smcap">Lund.</span> Sì, grazie a Dio, li abbiamo avuti, anzi in mezzo
a noi, gli angeli tutelari.
</p>

<p>
<span class="smcap">Aslak.</span> E tutto per le nostre condizioni locali, signor
Lundestad.
</p>

<p class="pad2 center large">
FINE.
</p>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>

<p>
Copertina creata dal trascrittore e posta nel pubblico dominio.
</p>
</div>

<div style='text-align:center'>*** END OF THE PROJECT GUTENBERG EBOOK 74606 ***</div>
</body>
</html>

